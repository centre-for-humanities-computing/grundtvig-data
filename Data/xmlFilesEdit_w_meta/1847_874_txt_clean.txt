En kort Mythologi for Ungdommen er det, Forlæggeren har ønsket fra min Haand, og da nu baade smaa Bøger er de vanskeligste at skrive og de yngste Folk vanskeligst at undervise godt, saa har jeg ingen Umage sparet, men om Bogen derfor er blevet bedre til sit Brug, det kommer an paa en Prøve. At jeg for Korthedens Skyld har beskaaret min Udsigt baade over det Græske og Nordiske Helteliv, haaber jeg, skal ei medføre anden Ulæmpe end at man hist og her finder Noget lovet, som udebliver.
Tre Fortrin har jeg imidlertid stræbt at give denne lille Bog, i det jeg forbandt Nordens Myther med Grækenlands, øste dem udelukkende af de bedste Kilder og lagde an paa virkelig at fortælle dem, saa de kunde nytte og fornøie.
Hvem der endnu, midt i Norden, anseer Alt hvad der ikke er Græsk eller Romersk, og især alt ægte 
 Nordisk for Barbarisk, maa nemlig vel kalde det en Hovedfeil, at Nordens Guder her kiækt stilles ved Siden ad Grækenlands, men jeg kalder det ligefuldt et væsenligt Fortrin, som den Nordiske Ungdom, hvis Bogen ellers tiltaler dem, vil takke mig for.
Hvem der saa aldeles forguder Latinen, at de endog vil have den Græske Mythologi fortrinlig øst af Latinske Bøger, skiøndt den derved aabenbar forvirres og forvanskes, de vil sagtens ansee det for et nyt Beviis paa mit gruelige Romerhad, at jeg kun har udspurgt Grækerne selv om deres Guder og Helte, men det er jo desuagtet det eneste Rigtige, og, ved i Indholdslisten at tilføie de gængseste Latinske Navne paa Græske Guddomme, har jeg læmpet mig det meste muligt efter gammel Slendrian.
Hvem der endelig endnu troer, at de mørkeste, tørreste og kiedeligste Skolebøger er de bedste, maa vel ogsaa misbillige min Hensigt: at giøre denne lille Bog saa tydelig, morsom og livlig, som jeg kunde, men da det sagtens kun maadelig er lykkedes, saa den kan være dunkel, tør og kiedelig nok, vil jeg ikke her videre bekæmpe den Latterligste af alle Latinskolens Indbildninger.
Hvad nu Kilderne angaaer, da har jeg vel, som Kyndige vil mærke, stræbt med egne Øine at eftersee Alt hvad her kunde komme i Betragtning, men dog, baade for Kortheds og Rigtigheds Skyld, næsten udelukkende i den Græske Mythologi holdt mig til Hesiods Theogoni (Stamtavle) og Apollodors Bibliothek, og i den Nordiske til Eddasangene og den saakaldte  Snorros Edda eller Gylfelegen, Bragesnakken og Skalda; og det igien saaledes, at jeg har stræbt at give hele det mythiske Indhold af Theogonien og Vøluspa, som Hoved-Kilder, med det Vigtigste af Hjelpe-Kilderne.
Vil man nu sige, at en Oversættelse af Apollodors Bibliothek og Snorros Edda vilde være de bedste Mythologier for Ungdommen, naturligviis til at lære indenad, da er jeg nærved at troe det Samme, men spørger man, hvi jeg ikke har stræbt at give noget Lignende, da var det ingenlunde blot Rum dertil, jeg fattedes, thi det kunde jeg under ingen Omstændigheder giøre, fordi jeg har en bestemt Overbeviisning baade om Mythologiens ægte Kilder og om de ægte Mythers Vigtighed.
Tænkde jeg nemlig, som vel endnu de Fleste, at Mythologi og Afguderi var hip som hap, og at Mytherne ei havde andet at betyde end hvad vi Allesammen veed og kan udtrykke langt kortere og klarere, saa man skal kun lære Mythologi for at vide, hvad det er Digterne spiller paa og de andre Konstnere har villet afbilde, da spildte jeg naturligviis ikke Tid og Flid paa nogensomhelst mythologisk Fremstilling. Nu derimod, da jeg veed, at alle ægte Myther er de tilsvarende Folke-Aanders Liv-Udtryk, saa Grækers og Nordboers Mythologi har netop ligesaameget at betyde, som de har selv, i hele deres Levnetsløb, og at den staaer væsenlig i samme Forhold til det grove Afguderi, som den oprindelige Christendom staaer til Billeddyrkelsen 
 og alt Papisteriet, nu maa jeg ansee det for et af Folkelivets store Anliggender, at Ungdommen igien bliver bekiendt med sine Fædres og Frænders Myther, og skal jeg fremstille dem, maa det være i den ægteste Skikkelse, jeg kiender.
Men burde jeg dog ikke helst udeladt Forklaringerne?
Herover har jeg selv grublet endeel, da jeg ikke har mindste Lyst til at føde Eftersnak, men kun til at vække Eftertanke, og, i det Hele taget, fandt jeg Spørgsmaalet tvivlsomt, men det blev mig klart, at enten maatte jeg opgive at skrive en Mythologi for Ungdommen eller tilføie mine Forklaringer. Dels kunde jeg nemlig ikke forsvare, at give Ungdommen Fortællinger, der tit klinge meget stygt, uden at sige, hvad der forsonede mig med dem, og dels kunde jeg ikke fortælle med Liv uden idelig at pege paa, hvorledes Menneske-Naturen for mine Øine speiler sig i de Græske og Menneske-Historien i de Nordiske Myther. For Resten, saa da man i alle Mythologier for Ungdommen finder et Slags Forklaringer, maae de vel, om de end igrunden helst skulde blevet borte, nu og herefter ansees for et nødvendigt Onde, man kun maa stræbe at giøre saa lidet, som muligt. Derfor har jeg stræbt baade at stække Vingerne paa mine Forklaringer og at skille dem fra Fortællingen, saa de, efter Behag, kan medtages eller overspringes, og Saameget er vist, at naar vi, under Navn af Forklaring, tilskrive vore Stamfædre vore laveste og løseste Hverdagstanker, som Noget, de opflammedes af og hen reves til at forgude, da bærer vi os ad som vanartige Børn, der vilde forære vore gamle Forældre vore forslidte Hverdagsklæder til at krye sig af, fornøie sig og stadse med, alt under det smukke Paaskud, at kun Old-Sager passe til de Gamle.
De Afbildninger, som følge med Bogen, har jeg vel egenlig intet Ansvar for, men da det dog har beroet paa mig, hvilke Fremstillinger det skulde være, har jeg sørget for, at de til den Græske Mythologi blev uanstødelige og, saavidt muligt, ægte Græske, og at de til Nordens Mythologi, saavidt muligt, fik en Nordisk Retning.
Til Slutning maa jeg anmærke, at Phønix-Mythen, som dog har en høi Stjerne hos mig, har jeg med Flid udeladt, fordi den hører til en ganske anden Mythe-Kreds end baade den Græske og Nordiske og fandt derfor ikke i Bogen passende Selskab. Vel er jeg nu nær ved at angre Udeladelsen, især, fordi det slaaer mig, at Ungdommen sjelden eller aldrig læser Fortaler, men nu er herved ikke andet at giøre, end, som jeg havde betænkt, kort at fortælle, man har en gammel østerlandsk Mythe om Solens deilige Sangfugl, der, efter et tusindaarigt Liv, bygger sig en Rede, fuld af hele Planterigets Vellugt, og opbrændes ved Solilden tilligemed den, men kryber saa dog ud af Asken paany, som en Glimmer-Orm, der næres med Dugg og forvandles efterhaanden til en ung Phønix-Fugl, den Gamle op ad Dage.
Denne Mythe forklarer jeg naturligviis om Menneske-Aanden, hvis Deilighed giennemskinner og hvis 
    Høisang giennemtoner alle Oldtidens ægte Myther, hvis skjulte, sødt hensmeltende Liv giennemdufter hele Middelalderens hjertelige Poesi, hvis Ormehamm alt længe har været prist i Nyaarstidens Bogorme-Væsen, og hvis Forklaring i sin oprindelige Fugle-Skikkelse vi haabe, den Nordiske Ungdom hos sig selv skal opleve og for al Verden bevise!!!
I Begyndelsen var Chaos og dernæst den bredskuldrede Gæa med det store Moderskiød, og Eros, den Skiønneste af de udødelige Guder. Chaos fødte Erebos og Sortsmutten Nyx, og deres Børn var igien Æther og Hemera; men Gæa fødte først sin egen Mage, Uranos, som kunde overskygge hende og altid favne de salige Guder, hun fødte ogsaa Pontos, uden kiærlige Følelser, men, omfavnet af Uranos, fødte hun den dybtbevægede Okeanos, Köos, Krios, Hyperion og Japetos, Thea, Themis og Mnemosyne, den guldkrandsede Phøbe og den elskværdige Tettys, allersidst den snedige Kronos. Derpaa fødte hun de stolte Kykloper: Brontes, Sterops og den haardnakkede Argos, som havde kun eet Øie midt i Panden, men giorde deres Ting med Kraft og Styrke og Konst. Endelig havde Uranos med Gæa tre Sønner endnu, ubeskrivelige Uhyrer: Kottos, Briareus og Gyges, Vanskabninger, hver med hundrede Arme, halvtredsindstyve Hoveder, og saa med Væxt og Styrke derefter; men alle  de forskrækkelige Børn hadede Uranos og lod dem ikke komme for Dagens Lys, men smed dem, saasnart de var født, i det mørke Hul. Derover sukkede imidlertid Gæa dybt i sit Inderste og opspandt onde Rænker, frembragde den graa Demant, skabde deraf en Segl, og opmuntrede sine Børn til at giøre en Ulykke paa deres Fader, som den, der først selv havde krænket Retten, og vel blev alle Børnene saa forfærdede ved den Tale, at Ingen vovede at knye, men endelig tog dog den snedige Kronos Ordet og lovede at følge sin Moders Raad. Ved Nattetid listede nu Kronos sig til at lemlæste sin Fader, men af Blodsdraaberne fødtes de frygtelige Errinnyer, og Uranos spaaede sine Børn, at det vilde gaae dem ilde for deres formastelige Udaad.
Dette er Stamtavlens Begyndelse, med Udeladelse af hvad vi, især ved Sammenligning med Bibliotheket, kan see, er upassende Indskud, og vi seer strax, at det Eiendommelige ved denne Begyndelse er ikke Chaos eller det store Virvar, som allevegne møder os ved Tidens Ophav, men Maaden, hvorpaa Alt, baade det Synlige og det Usynlige, udledes deraf. Her er nemlig ingen Skabelse, men kun Fødsler og Ægteskaber, hvorved Alt af en hemmelig Grund-Drift udvikler og det Eensartede forbinder sig, og skiøndt den største Deel af denne Grund-Mythe maa være Ægyptisk og Phønicisk Arbeide, kun optaget af Grækerne som en død Forudsætning, saa har dog Sjælen deri behaget dem; thi saadanne Fødsler og 
 Ægteskaber er aabenbar Sjælen i hele den Græske Mythologi.
Begge Dele viser sig ogsaa strax i Bibliotheket, som giver os det Gængse, thi det begynder med Uranos (Himmelherren) og Gæa (Jordfruen), uden at nævne Chaos, Nyx (Natkonen), Erebos (Aftenmanden) eller engang Eros (Elskeren), men holder fast paa de tre Kuld Børn af Uranos og Gæa, og lader dem kun følge i en omvendt Orden, som vi maa kalde den Græske, saa først fødes Kykloperne og de hundredarmede Uhyrer, og sidst Gudebørnene; thi efter den Græske Tankegang maatte alt det Stygge, Vilde og Grændseløse fraskilles og udryddes eller bindes, før Skiønheden, rolig og afrundet, kunde udvikle og forplante sig.
Ogsaa i Opregnelsen af Gudebørnene har Bibliotheket det for sig selv, at det indskyder Dione mellem de Kvindelige, men hun bliver da den Trettende, der ikke blot forstyrrer Parrene, men varsler ilde, saa Dione maa føres tilbage til Okeanos-Døttrene, hvor hun, efter Stamtavlen, har hjemme.
Endelig giver Bibliotheket os Tal og Navn paa Erinnyerne, som vi, paa Latin, pleier at kalde Furier, saa de skal have været tre og hedt Alekto (Uro), Tisiphone (Hevnraab) og Megæra (Nidkiærhed), men saalænge vi hverken kiende Hjemmelen eller indsee Grunden, maae vi lade det staae ved sit Værd.
Hvad nu Lemlæstelsen af Uranos angaaer, som vi allevegne møde, da passer den kun i Stamtavlen, 
       hvor Gudebørnene fødes først og siden lutter Uhyrer, som Faderen raser imod, thi kun efter denne ægyptiske Tankegang kan det findes rimeligt at berøve Uranos Kraften til videre Forplantelse, og da Kronos skal være Tidsaanden, og hans Forhold til sin Fader altsaa afbilde Forholdet mellem Tid og Evighed, kan vi nok skimte, hvad de gamle Lurendreiere ved Nilen havde bag Øret, at Evigheden jo paa en Maade maa afbrydes, for at Tiden og Tidsregningen kan træde i Kraft; men allerede Erinnyernes Fødsel ved denne Leilighed viser os, at Grækerne ikke havde den Betragtning, og vi skal siden see, at for dem svævede Tidsbegynderen Kronos kun som den himmelske Barndom. Uranos og Gæa vedbliver derfor ogsaa hos dem at staae i Baggrunden som et Par ældgamle, men dog guddommelige Aftægts-Folk, der vel ikke mere befatte sig med Verdens Bestyrelse, men holde dog Øie med deres Afkom og er til dens Tjeneste baade med Raad og Spaadom, naar de forlange det, saaledes som vi kan tænke os Forholdet, hvori Menneske-Aanden og Menneske-Hjertet i vore første Forældre staaer til alle fra dem nedstammende Folke-Aander og Hjertelag, et Forhold, der baade er dybt og sikkert nok, men for fjernt og dunkelt til uden ved overordenlige Leiligheder at kunne indtræde i Enkeltmandens eller selv i Folkeaandernes Bevidsthed.
Hvorfor Gudebørnene (Uranionerne) nu netop var sex Mandlige og sex Kvindelige, er ikke let at sige, da Indfaldet neppe er Græsk og røber sig derfor ikke ved Navnene, men vi seer dog heri Grunden til det almin delige Sagn, at de egenlige Guddommes Tal var Tolv, thi naar dette ikke henføres til Uranionerne, tæller man aldrig saa tit, at man jo maa finde, der er Grund Nok til at tælle om igien. Ligesaalidt kan vi sige, hvorfor disse Uranioner kaldtes Titaner og Titanider, thi vel spiller Stamtavlen dermed paa et Græsk Ord, som betyder at stræbe og anstrænge sig, men det er et blot Ordspil, med mindre de skulde udtrykke ligesaamange Grund-Drifter hos Livet i deres mandlige og kvindelige Beskaffenhed, altsaa i deres Kraft og Kilde, Høihed og Dybde, Virksomhed og Omfang.
For det meste giftede Titaner og Titanider sig med hinanden, saa Okeanos tog Tettys, Köos tog Phøbe, Hyperion Thea og Kronos Rea; men der var dog Undtagelser, thi Krios giftede sig med Pontiden Eurybia, og Japetos med Okeaniden Klymene, saa Titaniderne Themis og Mnemosyne blev ledige.
Kronos og Rea fik imidlertid et Børnekuld, der frembragde en stor Omvæltning i Gudernes Verden, som Uranos og Gæa havde spaaet, at efter Giengiældelsens Ret skulde ogsaa Kronos stødes fra Thronen af sin Søn; men Kronos blev dog forsaavidt selv Skyld deri, som han, af Gru for Spaadommen, var grusom nok til at sluge alle sine Børn, saasnart de blev født. Saaledes slugde han Hestia, Demeter og den guldskoede Here, den ubarmhjertige Hades og Bulderbassen Poseidon; men  det skar Rea i hendes Hjerte, saa da hun blev frugtsommelig sjette Gang, da søgde hun Raad hos Uranos og Gæa, fødte Zeus i Dølgsmaal og gav Kronos en stor Steen i Barnesvøb at sluge istedenfor Sønnen. Saaledes kom Zeus til Verden, og da han blev stor, bragde han ved List Kronos til at komme ud med Alt hvad han havde slugt, og da først med Stenen, der blev sat til et Mindesmærke i det hellige Pytho under Parnasset, og saa med alle Børnene. Det blev imidlertid ikke derved, thi nu gjorde Zeus og alle hans Sødskende Opstand, og der udbrød en farlig Krig i Gudernes egen Verden; thi alle de gamle Titaner, saa nær som Okeanos, holdt med Kronos, og trodsede paa Bjerget Othrys, medens Kroniderne slog Leir paa Olympen, og lokkede de unge Titaner og Titanider til sig med det forførende Løfte, at de skulle arve de Gamles Rang og Værdighed. Da nu Kæmperne paa begge Sider styrkede sig med Nektar og Ambrosia, saa trak Krigen ud i hele ti Aar og tegnede til at blive uendelig, men tilsidst kaldte Kroniderne, efter Gæas Raad, Kykloperne og de Hundredarmede til Hjelp, og det gjorde Udslaget, thi Kykloperne smeddede Tordenkiler og Lynstraaler til Zeus, og de Hundredarmede tog en Klippe i hver Haand og slyngede mod Titanerne, som da ikke blot maatte give tabt, men blev nedstyrtede til Tartaros, saa lavt under Himlen, som en Ambolt kan falde i atten Dage og saa dybt under Jorden, som den falder i Ni. Poseidon indsluttede dem der med en Kobbermur og de Hundredarmede sattes  til at bevogte dem. Derpaa skiftede Kroniderne ordenlig med Samfrænder, saa hver fik sin Ret, og nu raadte Zeus uden Medbeiler.
Saaledes skildrer Stamtavlen den store Omvæltning, og dermed stemmer vel Bibliotheket, men glider, som man kunde vente, let hen over Krigen, som dog er den mythiske Hoved-Begivenhed, og søger derimod at afrunde Fortællingen ved at tilføie, det var i en Hule paa det Kretensiske Dikte-Bjerg, Zeus blev født, og af Melisse-Døttrene, Ida og Adrastea, han blev opfostret med Amaltheas Mælk, medens Kureterne gjorde saadant et Gny med deres Skjolde, at Kronos ikke kunde høre det lille Barn græde. Fremdeles høre vi, det var Okeaniden Metis, der ved at give Kronos et Brækmiddel, nødte ham til at kaste op hvad han havde slugt, at Kykloperne, foruden Tordenkilerne og Lynstraalerne til Zeus, smeddede en Hyllehat (Usynligheds-Hjelm) til Pluto og en Trefork til Poseidon, og endelig, at ved det store Samfrænde-Skifte faldt Himlen i Zeus's, Havet i Poseidons og Hades eller de Dødes Rige i Plutos Lodd.
Herved maae vi især lægge Mærke til Herredømmets Deling mellem de tre Brødre, som en blot Slutning af Mythographerne, uden ordenlig mythisk Hjemmel, og i Henseende til Kretenser-Snakken, om Zeus i Dikte-Grotten, oplyse, at vel findes i Stamtavlen et dunkelt Vink om Grotten ved Lykta i Ægos-Bjerget, som kan dreies til Kreta, men hentyder dog kiendelig  paa noget ganske Andet og nævner hverken Melisse-Nympherne, Amalthea eller Kureterne.
Holder vi os nu til Stamtavlen, som vi i Regelen maae, naar Spørgsmaalet er om Mythernes Aandelighed, da lader Striden mellem Titaner og Olympier, med den paafølgende Kronos-Afsættelse, sig vel udtyde paa flere Maader, naar man hverken bryder sig om mythologisk Sammenhæng eller tænker paa, hvad der mulig kunde synes et saa aandrigt Folk, som Grækerne, en Grund-Aabenbaring af Aande-Livet; men der er kun een virkelig Forklaring af Mythen, som man finder ved at give Agt paa Menneske-Livets naturlige Deling i Barndom, Ungdom, Manddom og Alderdom; thi da kan man godt paa Græsk betragte Barndommen som en Kronos, der vel paa den ene Side ved Barnligheden skaber en Guldalder, men bliver dog ved Barnagtigheden i Tidens Længde en utaalelig Tyran, og ligner, ved at standse Udviklingen og forebygge Fremskridt, en unaturlig Fader, som sluger sine nyfødte Børn. At det nu er den yngste Søn, der gaaer fri, gjør Opstand og afsætter sin Fader, betyder naturligviis, at det er Ungdommen, man gaaer over til, naar man ryster Barnet af Ærmet, og Erfaringen tør vel stadfæste, at Barnet flygtig kan sætte sig ind i Manddommen og Alderdommen, men ikke i Ungdommen, som er dens naturlige Afløser og binder derfor Barndommen, saasnart de levende mødes. At endelig Kronos sluger en Steen istedenfor Zeus, skal ventelig sige, at Barndommen, som ikke vil rømme Marken for Ungdommen, nødes  til at forstene sig, og Opkastningen følger af sig selv, naar Livet, ved Ungdommens Thron-Bestigelse, tilbagevinder sin for Øieblikket hemmede, fri Udvikling; men om det havde noget at betyde med Stenen, der blev sat til et Mindesmærke under Parnasset, er et Spørgsmaal. At man i den Romerske Keisertid ved Delphi foreviste den Steen, som Kronos havde slugt og kastet op igjen, vækker nemlig vel den Mistanke, at Stenens Opbevaring i det Hele er et af den Græske Middelalders Æventyr, men da netop Parnasset, fra en vis Side betragtet, poetisk kan ligne en egensindig forstenet Barndom, lade vi bedst Spørgsmaalet staae aabent.
Betragte vi nu den store Strid mellem Titaner og Olympier, som en Kamp mellem Barnlighed og Udvikling, begge guddommelige, da maae vi vel give Grækerne Ret i, at der var Ligevægt, saa, naar en af Parterne skulde underkues, maatte noget Tredie gjøre Udslaget, og det er forsaavidt klogt nok af Olympierne at kalde Kykloperne og de Hundredarmede til Hjelp, men det er ogsaa en farlig Sag at løse dem, thi de eenøiede Kykloper er naturligviis umaadelig eensidige, saa hvem der vil have dem paa sin Side, maa blive som de, og naar Bærsærke-Gangen kommer paa de Hundredarmede, der kun lever i Slagsmaal, da slaaer de aabenbar ned for Fode uden at spørge om Ven eller Fjende. Grækerne har derfor ogsaa følt, at Striden jævnedes bedst, naar Kronos frivillig trak sig tilbage og indrømmedes de Saliges Øer i en Udkant at beherske; thi denne Anskuelse træder ikke blot tydelig frem hos  Pindar, men glimter ogsaa igiennem det Hesiodiske Dagværk, og i alt Fald har Olympierne smigret sig med, i Okeanos og Tettys at have beholdt det Bedste af Barndommen, nemlig den Barnlighed, som nødvendig hører til den rette Lyksalighed.
Det kunde ellers synes, som, efter denne Anskuelse, Poseidon ogsaa i Tidens Løb maatte støde Zeus, og Pluto igien Poseidon fra Thronen, og man har ogsaa virkelig ymtet derom, ja, efter Iliaden, havde det engang nær lykkedes Poseidon, i Forbund med Here, at binde Zeus, saa det var kun den hundredarmede Briareus eller Ægæon, der havde forhindret det, men det er dog kun løse Rygter, og da Briareus, efter Stamtavlen, er blevet Poseidons Svigersøn, vilde han vel snarere opmuntret sin kiære Svigerfader til Oprør end standset ham deri. Vi kan ogsaa let opdage, hvorfor Zeus maatte beholde Thronen, naar ikke Himlen skulde falde ned og alle Fuglene med, thi det er ikke for Intet, at Himlen er hans Bolig og Ørnen hans Fugl, saalidet som det er tilfældigt, at Indbildnings-Kraften er stærkest hos Ungdommen, og det burde være os Alle bekiendt, at naar Lidenskabeligheden eller den umættelige Begiærlighed, som Poseidon udtrykker, gjør Oprør mod Indbildnings-Kraften, da mister den paa Timen hele sit høiere Præg, saa Jordrysteren bliver til et blot Jordskælv og han med Guld-Treforken til en død Sø. Endnu klarere er det, at Alderdoms-Vætten Pluto, der sammensmelter med det Hades, han behersker, som død og magtesløs umulig kan bemægtige 


 
 
 
 
 

 


       sig Regieringen, men kun paa en Maade arve den, naar hans Brødre døe, uden at han dog blev Konge over Andet end Skygger, da Livet uddøer med dem, han skal arve, saa med Zeus staaer og falder Olympen.
Uagtet for Resten allerede Titanernes Nedstyrtelse til Tartaros viser, det hængde i Grunden daarlig sammen baade med deres og Olympiernes Guddommelighed, saa er “Nektar og Ambrosia” dog meget ordenlige Navne paa Gudernes Føde, thi de betyde Uforkrænkelighed og Udødelighed, og Grundtanken i den Græske Mythologi, at Mennesket i sin Natur kan og skal see Billedet af Guddommen, er aabenbar sand.
Efter Stamtavlen var baade den snu og smidige Prometheus, den stivsindede Atlas og den vindgale Epimetheus Sønner af Titanen Japetos og Okeaniden Klymene, og siden de ikke nedstyrtes til Tartaros med deres Broder Menøtios og de øvrige Titaner, maae de være gaaet over til Olympierne, men at dog Prometheus havde Skielmen bag Øret, kom snart for Dagen. Under den store Krig var nemlig Menneskens Børn raget uklar med Olympierne i Mikone (Valmudalen), og da narrede Prometheus paa deres Vegne Zeus ved Offringen, i det han paa den ene Side lagde Benene smukt tilrette, dækkede med Fedt, og paa den anden Side Kiødet i Huden, skjult med Vommen. Vel stod nemlig Valget til Zeus, og han tog, siger Stam tavlen, feil med Villie, men han skrev det dog bag Øret og straffede strax Menneskene ved at nægte dem den himmelske Ild, og saa stjal Prometheus den til dem fra Solen i en Trøskeplante (Narthek), hvorover Zeus blev saa forbittret, at han med faste Baand lod Prometheus fængsle til en Steenstøtte og lod en Ørn bestandig udhakke hans Lever, som, fordi han var udødelig, fornyedes hver Nat til at fortæres om Dagen.
Først maae vi nu lægge vel Mærke til, hvad Mythographerne har overseet, at dette er et Mellemspil i Titan-Krigen, og at den Ild, Prometheus stjæler fra Solen, ligesom ved et Brændeglas, er den Ild fra Himlen, der skulde antænde det velbehagelige Offer; thi først da seer vi, der er Mening og Sammenhæng i Mythen, som har laant Skikkelse af Sandsagnet om det første Offer.
Dernæst see vi, at Mythe-Smeden har havt Øie paa Barne-Klogskaben, der ved sit troskyldige Udseende og den tilsyneladende Føielighed bedrager Ungdommen, og synes derfor at maatte bindes, før Zeus kan sidde fast i Sadelen, og dette, at Fængslingen af Prometheus var nødvendig for Olympens Fred, skal ventelig betegnes derved, at hans Baand, efter Bibliotheket, var af Oliekviste.
Det blev imidlertid et almindeligt Sagn, at Herakles blandt sine mange Heltegierninger ogsaa giorde den at løse Prometheus og skyde Ørnen, som hakkede hans Lever, og skiøndt det sagtens er senere indskudt, staaer det nu udtrykkelig i Stamtavlen, med den Bemærk 
       
       ning, at Zeus tillod det for at Herakles kunde vinde desstørre Ære og Berømmelse. At nu dette er en meget daarlig mythologisk Grund, har Grækerne selv følt, og derfor snart giættet paa at Prometheus forsonede Zeus ved en vigtig Spaadom, og snart fortalt, at Prometheus, efter Skæbnens Villie, skulde løses, naar en Udødelig vilde døe for ham, og at det skedte, da den udødelige Chiron blev kied af Livet. Det Sidste seer man nok, er reent hen i Veiret, da Udødeligheden ikke var den bundne Titans Savn, men ligesaavel hans Plage, som den ulægelig saarede Chirons, og den eneste rette Forklaring bliver da nok den, at i Herakles-Tiden, da Zeus aabenbar gik i Barndom, har han ventelig glemt sit Nag til Prometheus og maatte i alt Fald, som en afmægtig Sultan, taale Alt hvad der behagede hans vældige Storvezir Herakles. Det gik nemlig med de senere Græker, ligesom nu med os, at alle haarde Straffe syndes dem grusomme og i Aandens Verden nemme at afskaffe, derfor lod de Herakles løse Prometheus og syndes, det var deres Pligt, da, som vi seer af Bibliotheket, Ordet gik, at Prometheus var faldet i Unaade hos de nidkiære Guder for Menneskenes Skyld, som han baade havde skabt og skiænket den dem uundværlige Ild, som Guderne misundte dem. Prometheus-Mythen var desuden vist oprindelig ægyptisk, saa Grækerne har maaskee aldrig forstaaet og havde da nemt ved at forkvakle den.
Om den stivsindede Atlas siger Stamtavlen, at han staaer ved Verdens Ende, hos Hesperiderne med 
       den skingrende Stemme, og bærer Himmelen paa sit Hoved og sine utrættelige Hænder, som det er ham af Zeus beskaaret.
Ogsaa denne Mythe er sikkert Ægyptisk, ei blot fordi man finder denne Himmelbærer mellem Hieroglypherne, men især fordi Fremstillingen er smagløs, dog kan Atlas-Navnet ogsaa paa Græsk betyde “Taalmodigheden,” der, som det Stærkeste af Alt, er den naturlige Himmelbærer. Naar vi i Bibliotheket høre, at Herakles afløste Atlas, mens han hentede Hesperidernes Æbler, og at han siden maatte narre Atlas til igien at paatage sig den svære Byrde, da beviser det kun, med saameget Andet, at i Herakles-Tiden meende Grækerne, at Legems-Styrke og Snildhed kunde bøde paa alle Savn og udrette hvad det skulde være.
I Stamtavlen ender aabenbar den oprindelige Guldalder med Lemlæstelsen af Uranos, da med Erinnyerne baade den haarde Skæbne og den sorte Død kom til Verden, men dog møde vi allerede der den falske Tryllerinde, skabt af Hephæstos, som Epimetheus var tosset nok til at tage i Favn, og ved hvem Zeus haardelig straffede Menneskene for Ildtyveriet.
I det Hesiodiske Dagværk er det imidlertid først, vi finde baade Pandoras Navn og hendes Æske, og her er hun Ulykkes-Fuglen, ved hvis Ankomst Guldalderen forsvinder, thi før, mens Kronos herskede, havde 
       Menneskens Børn, jævnaldrende med Guderne, ført et Liv som deres, uden Slid, uden Sot, uden Sorg eller Alderdom; Kornet som Græsset kom op af sig selv og Hjordene mylrede frem, saa Enhver kunde sysle i Mag med hvad hans Hu stod til, alle Lemmer vare ligesaa smidige den sidste Dag som den første, og naar Menneskene døde, sov de sødelig hen uden Smerte og omsvævede i luftige Legemer deres Afkom som Skytsaander. Men da Prometheus havde stjaalet Ilden, befalede Zeus Hephæstos at skabe et Blændværk, der lignede en bly Jomfru, og hende udsmykkede Athene, Chariterne, Pitho, Aar-Diserne og Aphrodite med Skiønhed og Ynde, Guldkiæder og Blomsterkrandse og Alt hvad der kunde fortrylle, medens Hermes indblæste hende Falskhed og Smiger, og skiøndt Prometheus havde advaret sin Broder for alle Gaver af Zeus, modtog dog Epimetheus hende med aabne Arme, som en Gave fra alle Guderne, der svarede til Navnet Pandora. Da tog hun Laaget af Æsken, hvori alle Ulykker laae og de fløi ud over Jorden at forbittre Menneske-Livet, dog blev Laaget smækket til, før Haabet, som alt spillede paa Bredden, slap ud.
Man seer strax, at Pandora-Mythen oprindelig er udsprunget af Sandsagnet om Kvinden, som forspildte Paradis-Livet, men hvad Mythographerne har overseet, er, at vi i Stamtavlen og Dagværket har Levninger af tre forskiellige Pandora-Myther, thi efter Stamtavlen gjorde Tryllerinden vor Ulykke ved at blive Stammoder til alle de skiønne men falske Kvinder, som  sætter Ægtemænd graa Haar i Hovedet, og Dagværkets Fortælling er sammenflikket af to høist forskiellige Æske-Myther. Slutningen om Haabet, som ene blev tilbage i Æsken, hører nemlig aabenbar til en Mythe, hvorefter Kvinden havde en Æske fuld af virkelig gode Gaver, som skulde giemmes godt, men som hun af Nysgierrighed aabnede, saa de fløi alle bort paa Haabet nær, som hun dog havde Aandsnærværelse nok til at smække Laaget i for; da det derimod i Æsken med lutter Ulykker maa netop være det Modsatte: Mishaabet eller Fortvivlelsen, der ved et lykkeligt Tilfælde bliver inde, skiøndt det spiller paa Bredden, og skiøndt den ondskabsfulde Pandora har Lyst til at gjøre al den Ulykke, hun kan.
Betragte vi nu Pandora-Mythen, som den findes i Stamtavlen, da maae vi først frikiende den for, hvad kun meget flygtige eller meget uartige Læsere har bragt ud deraf, at hele det smukke Kiøn skulde nedstamme fra Skiftingen, thi der giøres udtrykkelig Forskiel mellem hendes Døttre, som er Jordens Plage og de ædle Kvinder, som tvertimod forsøde Livet og bringe Ligevægt mellem Sorg og Glæde ind i Huset, naar de hjemføres; men selv dette hører ligesaalidt til Mythen, som Titanen Epimetheus hører til Menneskens Børn, naar de betragtes adskilte fra Guderne. Tage vi derimod Ildtyveriet, som det sig bør, billedlig, og det fortryllende Blændværk, hvormed Tyveriet straffes, ligesaa, da bliver Hephæstos-Værket Pandora til det grove Afguderi med Billeddyrkelse, der ganske rigtig er Straf fen for den pantheistiske Leg med Ild og Lys, som falder Barndommens Selvklogskab naturlig.
Vender vi os derpaa til de to Pandora-Myther, hvoraf vi har Brudstykker i Dagværket, da er den, hvorefter Kvinden medbragde alle Himlens Gaver til Jorden, men forspildte dem paa Haabet nær, unægtelig den dybeste og ret egenlig i Nordisk Smag, men den Anden, hvorefter Æsken var fuld af Ulykker, som alle slap ud, paa Fortvivlelsen nær, er saa ægte Græsk, at den lyver sig ikke Moder til.
Denne paa et hængende Haar nær fortvivlede Anskuelse af Livet vedkiender da ogsaa Dagværkets Digter sig, thi efter Guldalderens Slægt, siger han, kom der en anden, der kunde lignes ved Sølvet, og saa en tredie som Kobber, baade indvortes og udvortes, og vel stræbde Zeus at raade Bod paa Jordens Vaande ved at skabe Halvguder, men de uddøde snart ved Theben og Troja, og nu, siger Skjalden, er Alt af Jern og Staal, saa jeg vilde ønske, jeg var født enten før eller efter den femte Slægt, som tidlig graaner og færdes saa ugudelig, at selv Ædos og Nemesis (Blu og Billighed) har forladt Jorden.
Uagtet nu Dagværkets Digter unægtelig tog Jernalderen med sine Jernbaner meget for tidlig, maae vi til hans Undskyldning dog bemærke, at Halvgudernes mislykkede Forsøg paa at fornye Guldalderen ganske rigtig ligger bagved den Homeriske og Hesiodiske Tid, der da godt kunde friste Aanden til Fortvivlelse.
Giganterne med deres glimrende Rustning og skarpe Spyd nævnes vel alt i Stamtavlen, som sambaarne med Erinnyerne (Furierne) ved Lemlæstelsen af Uranos, men om deres Kamp med Guderne høre vi først i Bibliotheket, hvor Porphyrion og Alkyoneus nævnes som Hovedmænd, og Pallene som Stedet, hvorfra de beskiød Himlen med Klippeblokke og brændende Egestammer. Til Lykke var de Alle dødelige, thi selv Alkyoneus kunde døe, naar han kom bort fra sit Fødested, og vel stræbde Gæa at skaffe dem Udødeligheds-Urten, men det forhindrede Zeus ved at formørke baade Sol og Maane, mens han kom Gæa i Forkiøbet og afskar Urten. Desuagtet var de Guderne høist farlige, fordi de, efter Skæbnens Villie, ei kunde fældes uden med en Dødeligs Haand, og derfor bad Pallas Athene Herakles om Hjelp, som ogsaa ganske rigtig nedlagde dem med sine Pile, efterat Zeus havde lynslaaet eller de andre Guder saaret dem.
Dog, Gæa blev nu rasende forbittret og avlede med Tartaros sin yngste Søn, ved Navn Typhon, som var alle Guders afsagte Fiende og det frygteligste Uhyre, man kan tænke sig; thi han havde ikke mindre end hundrede Dragehoveder, som alle spyede Ild og kunde efterligne alle mulige Røster, ligefra Slange-Hvislen til Gudernes eget Tungemaal, saa den Trold vilde bestemt ødelagt baade Guder og Mennesker, hvis der ikke havde været Torden til, men da Zeus mærkede Uraad, blev han ved at tordne og lyne ud i eet, som Verden  skulde forgaae, og en stor Deel af Jorden smeltede virkelig, som Tin i Støbekarret, før Uhyret, sønderknust, nedstyrtede til Tartaros.
Dette er Stamtavlens Fremstilling af Undergangs-Kampen med Typhon, men skiøndt det upaatvivlelig er den ældste og den ægteste, er Eftersnakken i Bibliotheket dog her ingenlunde at foragte.
Alle Guderne, hedder det nemlig, paa Zeus nær, maatte flygte for Typhon til Ægypten, hvor de skjulde sig i Dyrene, og vel forfulgde Zeus ham med Demant-Seglen, men kom dog, da de brødes, tilsidst til at ligge under, hvorpaa Typhon vristede Seglen fra ham, skar Senerne ud baade af Hænder og Fødder, og puttede begge Dele ind i den Korykiske Hule under Varetægt af Dragen Delphine. Nu havde det da været ude med Kronidernes Herredømme, hvis ikke Hermes og Pan havde været snilde nok baade til at stjæle Zeus og hans Sener ud af Hulen og til at helbrede Skaden; men da Zeus igien kom til Kræfter, forfulgte han Typhon paa sin Vogn med de vingede Heste og naaede ham ved Nysebjerget, hvor Mørerne (Nornerne) havde standset ham med det Æventyr, at hans Styrke vilde voxe, naar han dvælede og nød Døgnfrugter. Vel havde Zeus endnu en haard Kamp at bestaae, men fik dog omsider Bugt med sin arrigste Fiende og smed Bierget Ætna ovenpaa ham, hvor han ligger endnu og spruder Ild, men maa dog lade Kroniderne i Fred.
I Gigant-Mythen speiler sig nu aabenbar al  den dagligdags Vantro, Formastelse og Bespottelse af de Dødelige, som ikke blot Kroniderne, men alle Guddomme nødvendig er udsatte for, da Gudsfrygt til alle Tider og under alle Himmelegne naturlig hviler paa Troen, og Troen, som en Hjertesag, ei lader sig beherske af Guderne. Det er ogsaa et dybt Træk, at Een af Giganterne, ved Navn Alkyoneus, var udødelig, saalænge han blev paa sit Eget, thi netop saaledes er det med den Vittighed, der kan være i Bespottelsen, og herpaa hentyder selv Navnet Alkyoneus (Saltsyder), thi skiøndt ikke alt Salt er “Attisk” betyder det dog Vittighed paa alle Billedsprog. At endelig Guderne maa kalde et Menneske til Hjelp 
for
 at faae Død paa Giganterne, klinger vel meget fattigt, og naar man seer, hvad det hjalp, at de herskende Kirker kaldte den verdslige Arm til Hjelp mod Formastelse og Bespottelse, da fristes man til at beklage de stakkels Kronider, hvis Throner stod saa løse; men skiøndt det naturligviis kun er Afguder, som staae og falde med Folketroen, saa maae dog ganske rigtig ogsaa de aandelige Vaaben, hvormed Giganterne tilgavns skal bekæmpes, altid føres af dødelige Helte.
Tartaros-Sønnen Typhon, seer man let, er den klare Ugudelighed, udrustet med alle de Kræfter, som fræk Selvforgudelse og fuldkommen Trædskhed kan anmasse eller tilsnige sig, og skiøndt det følger af sig selv, at den sande Guddom fælder ogsaa denne Fiende, saa skeer det rigtig nok, som Stamtavlen ymter om, kun ved en Verdens-Forstyrrelse, der ligner Undergang, og 
       
 

       hvad alle saadanne Guder, som Kroniderne, angaaer, da lærer ikke blot Verdenshistorien, at de overvindes af Typhon, men det er soleklart, at Phantasien umulig kan forsvare sig og sine Hjernespind mod en vantro Fornuft, der ikke skyer Gudsfornægtelse og lader kun det Haandgribelige giælde. Konststykket at helbrede den lemlæstede Zeus kan derfor umulig lykkes nogen Hermes og Pan, uden forsaavidt som al Sandheds Afmagt er kun tilsyneladende og helbredes virkelig ved aandelig Forstand.
De tre Kronos-Døttre Hestia, Demeter og Here skal aabenbar svare til de tre Kronos-Sønner Pluto, Poseidon og Zeus, og maae da sagtens betyde Hjemligheden, Travlheden og Høitideligheden, der ogsaa kiger ud af deres Navne; men skiøndt man da kan finde det rimeligt nok, at Zeus, som den herskende Indbildnings-Kraft, vælger den guldskoede Here, som hun alene kaldes, til sin Dronning, saa høre vi dog, at det holdt haardt, før Giftermaalet kom istand, og at det, som hvad man kalder et Fornuft-Giftermaal, eller rettere et Stats-Ægteskab, ikke var af de Lykkeligste. Vel staaer de Homeriske Digte, hvorefter Zeus og Here lever med hinanden som Hunde og Katte, mythisk talt, slet ikke til Troende, saa efter saadanne løse Rygter tør vi ikke beskylde Dronningen for den Majestæts-Forbrydelse at ville have bagbundet Kongen; men at hun, efter Stamtavlen, kun bliver hans Gemalinde til Syvende og  Sidst, saa hun er slet ikke Moder til hans ypperste Børn, det røber noksom Kulden paa hans Side, og at hun havde enten alle sine Børn, eller dog sin Kiæledægge Hephæstos, paa sin egen Haand, det viser unægtelig, at Varmen paa hendes Side var heller ikke synderlig stor. Kommer nu hertil Heres grændseløse Mistænkelighed og rasende Skinsyge, som slet ikke kan dølges, da seer man let, at Zeus umulig kunde have nogen Husfred, uden at tage den med Staalhandsker, og det er derfor ikke urimeligt, at han engang, som Thetis fortæller i Iliaden, maatte lade den hundredarmede Briareus hente op for at holde Styr. Derfor, uagtet vi ingenlunde maae tænke, at dette naturlige Misforhold mellem Ungdoms-Aanden og den stive Høitidelighed, eller, som vi kalde det i jordiske Paladser, “Ceremoniellet” var Sjælen i den Græske Mythologi, saa nødes vi dog i det Følgende ofte til at berøre det, især ved alle de Forbindelser, Zeus knytter med Menneskens Døttre, da de naturligviis i Heres Øine er ligesaameget under hans Værdighed, som imod hendes Eneret.
I vore Øine er imidlertid Zeus's andre Forbindelser nok saa naturlige, som den med Here; thi overalt hvor Menneske-Livet skal røre og udvikle sig, veed vi af Erfaring at Indbildnings-Kraften er uundværlig, og kun som Despot kan den finde det nødvendigt at omgive sig med den stive Høitidelighed, hvormed den intet Stort kan udrette og hvoraf den nødvendig maa hindres i sin fri og kraftige Bevægelse. Det berømte Giftermaal mellem Zeus og Here er altsaa igrunden 
 
 
       Mythens Overgang til Troes-Artikel, hvorved den kun vinder en vis Høitidelighed baade paa Sandhedens og Frihedens Bekostning, og bliver Skalke-Skjulet for et bestandig grovere og mere aandløst Afguderi, og det er Følelsen deraf, som har gjort Paafuglen til Heres Sindbillede, thi man behøver blot at tænke sig denne parret med Ørnen, som tilhørde Zeus, for at see det Olympiske Giftermaal i sit rette Lys.
Naar der saaledes gaaer et Lys op for os over det ulykkelige, men efter Omstændighederne uundgaaelige Ægteskab, da see vi, blandt andet, ogsaa Grunden til de forskiellige Meninger om Frugterne af Ægteskabet, da Somme paastod, at Here havde alle sine Børn, Andre, at hun havde slet ingen af dem med Zeus, thi da der naturligviis ingen "Aand" er i dem, kan man søge Grunden dertil enten i at de var Zeus uvedkommende eller i Giftermaalets Aandløshed.
Efter Stamtavlen var imidlertid baade den Olympiske Jordemoder Ilithya, Ares, den store Hugaf, og den guldlokkede Hebe Fælles-Børn, saa Heres eget Æg var kun Krøblingen Hephæstos, som et latterligt Sidestykke til Pallas Athene; thi da hun var født af sin Faders Hjerne, vilde Here vise, hun var ogsaa selvstændig og fødte den store Konstner, som kun havde Vinden til Fader.
At der nu ogsaa er ganske god Mening i denne Mythe, seer man let, thi naar den mythiske Høitidelighed vil være selvstændig, da forstener den sig ganske rigtig i et aandløst, grovt Afguderi, som paa et Haar  ligner Kulfusten, lam paa begge Been, der bygger Kobberhuse til Olympens Guder, og er da virkelig, mythisk talt, født hen i Veiret, enten saa den storagtige Gude-Dronning har snydt ham ud af Næsen eller bragt ham for Lyset ved selv at slaae Ild af sine Øine.
Det gamle Par Ægtefolk: den dybtbevægede Okeanos og den elskelige Tettys, som de i Stamtavlen kaldes, begge Uranioner, sidder vel under Kronidernes Herskab stille ligesom i en Afkrog, medens Poseidon svinger Treforken over alle Floder og Have; men det er dog allerede en stor Udmærkelse for Okeanos, at han ikke med sine Brødre, Titanerne, er nedstyrtet til Tartaros, og det, siger man, kommer af, at han havde for ømt et Hjerte til at tage Deel enten i Opstanden mod Fader Uranos, eller i Undergangs-Kampen mellem Titaner og Olympier. Tør vi i Nogetsomhelst troe Iliadens Here, som ellers lyver slemt og indbilder Guderne, at det ærværdige Ægtepar er blevet usaattes paa deres gamle Dage, saa hun, som selv aldrig kan spændes med sin Gemal, maa see til at forlige dem; da var hun selv opfostret hos dem, og da Tettys betyder Amme, klinger det rimeligt nok.
Iliaden kalder for Resten Okeanos alle Guders Fader og skiøndt han, efter Stamtavlen, maa nøies med at være Stamfader til Strømkarle og Elvepiger i Tusindtal, saa er han dog sagtens mythisk kaldt Gudernes Fosterfader, thi at han stikker noget dybere end de 
       
       
       sædvanlige Strømkarle, seer vi klarlig deraf, at iblandt hans mange Døttre, de saakaldte Okeanider, fandtes ikke blot Mødrene til Prometheus, til Pallas Athene og Chariterne, men selv Pitho, Overtalelsens Dise, saa hos ham har Grækerne aabenbar søgt Kilden til Alt hvad der flyder og strømmer, ogsaa Talens Strøm og den flydende Tunge.
Ligesom det derfor er vist, at de Gamle tænkde sig en Paradis-Flod, der ombæltede hele Jorden, og hedd Okeanos, saaledes tage vi neppe feil ved i hans Navn og Mythe at see det Kredsløb speile sig, der unægtelig finder Sted inden i os Alle og er gammel gift med Kilden til Alt hvad der udstrømmer af os; thi naar vi saaledes see det Dybe og Hjertelige udvikle sig i Okeaniderne, ligesom det Høie og Aandelige i Kroniderne, da finde vi baade Venskabet og Ægteskaberne i deres naturlige Orden. Den Dunkelhed, hvori Okeanos mythisk er indhyllet og synes at tabe sig, er da ogsaa meget forklarlig, thi dels er Dunkelheden hos os uadskillelig fra Dybden, og dels kom den dybe Følelse slet ikke frem i den Græske Udvikling, men trængdes bestandig mere tilbage, saa dens mythiske Udtryk maatte nødvendig blive mere og mere gaadefuldt, til det omsider opløste sig i den fabelagtige Paradis-Flod ved Verdens Ende.
At det var Okeaniden Metis, der gav Zeus det gode Raad, hvorved Kronos nødtes til at nyføde 
       sine Børn, har vi allerede hørt, men at hun blev Zeus's første Gemalinde og Moder til Pallas Athene, det var allerede i den mythiske Tid nær ved at glemmes over Viisdoms-Gudindens glimrende Fødsel af sin Faders Hjerne.
Efter Stamtavlen, som Bibliotheket ogsaa heri følger, gik nemlig Metis
    (Dybsindigheden) paa naturlig Maade frugtsommelig med Vidskabs-Disen, men da det var spaaet Zeus, at efter den kloge Datter vilde Metis føde ham en Søn, der skulde støde sin Fader fra Thronen og blive alle Guders og Menneskers Herre, saa overtalde han hende til at lade sig spise, og fik derved Æren for selv at være baade Fader og Moder til Pallas Athene eller Tritogenia, som udsprang af hans Hjerne.
Skiøndt nu Mythographerne sædvanlig oversee det, er det dog heraf indlysende, at dette Hjerne-Foster er hverken meer eller mindre end en Græsk Vittighed, men dog maa det bemærkes, at Stamtavlen ingen Deel har i den Tilsætning, at Prometheus eller Hephæstos maatte give Zeus et dygtigt Slag for Panden, før Vittigheden slap ud. Hvad nu Hephæstos angaaer, da har vi hørt, at han først blev til i Modsætning til Pallas Athene, saa hans Bistand ved hendes Fødsel er aabenbar ligesaa uægte, som Vittigheden vilde været, hvis han med sin Forhammer havde fremkonstlet den, men da vi ogsaa har hørt at Prometheus ved at narre Zeus, baade med det jordiske Offer og den himmelske Ild, virkelig gav ham et føleligt Slag for 
 Panden, saa tør vi ikke nægte, at han kan have havt Deel i, at Vittigheden kom hovedkulds til Verden.
Naar vi imidlertid ikke i Pallas Athene søge den dybeste, men kun den Græske Vidskabs mythiske Forbillede, da er hendes unaturlige Fødsel rimelig nok, thi den Græske Vidskab var ligesom hun saa koldbrystet, at den vel maa kaldes moderløs, og kom meget for tidlig til at forklare den Dybsindighed, hvori den dog havde sin Rod.
Med Pallas og Athene som Navne paa den Græske Vidskabs-Dise, seer det derimod reent fortvivlet ud, thi naar man fortæller os, hun fik det Første, fordi hun af Vanvare slog sin Legesøster Pallas ihjel, og det Andet, fordi hun vandt Seier over Poseidon i en Væddestrid om hvem af dem der skulde være Athenens Skytsaand; da maa man nødvendig spørge, hvad hun hedd førend hun begyndte at lege og slaae Folk ihiel, og førend Athenen blev til? Navnet er da sikkert nok af fremmed Byrd, men det er endnu ikke oplyst, om af ægyptisk eller phønicisk, medens det er klart nok, at den Vidskab, hun sædvanlig rostes for, var ægyptisk Verdens-Klogskab og Nævenyttighed, thi Uglen, som kun seer skarpt i Mørke, var hendes Yndlingsfugl, og hun satte, siger man, sin Ære i baade indvortes og udvortes at væve saa fint at Ingen kunde giøre hende det efter eller sige, hvad der var Rendegarn og hvad der var Islæt.
Saaledes er det nemlig, Pallas Athene med de blakkede Øine, som man ikke veed, om skal kaldes blaae 
          eller graae, foresvæver os i de Homeriske Digte, hvor hun, paa Digterens Vegne, spiller Hoved-Rollen; men at dette dog ingenlunde udtømmer Grækerens mythiske Forestilling om Vidskabs-Disen, kan man forud vide, og seer det, blandt andet, paa Arachne-Mythen, skiøndt den kun er kommet til os i Romersk Forklædning. Denne Phrygiske Væverske, som var oplært af Pallas selv, men vilde saa formastelig maale sig med hende, frembragde nemlig et Konst-Stykke, hvori alle Gudernes Elskovs-Handeler var indvævede, og man maa da nødvendig tænke sig et aandfuldt Pallas-Værk, hvoraf dette var en mislykket Efterligning, og hvori altsaa den ægte Gudehistorie (Theogoni) var indvævet, og saaledes komme vi til Mythologien, som den Vidskabs-Dise, der udsprang af den Olympiske Konge-Hjerne. Derfor hedder det ogsaa, at Pallas Athene forvandlede Arachne, der beskæmmede Guderne med sine Æventyr, til hvad hendes Navn betyder: en Edderkop, som udspinder sin Væv af sig selv, medens Kronidens Førstefødte naturligviis kun vævede af hans Hjerne-Spind, som hun levende udtrykde, og derfor siges hun vel at være udsprunget i fuld Rustning.
At for Resten den Phrygiske Væv mythisk svarer til den Lydiske Tonesætning, der historisk er bekiendt for sit Kiælenskab, det følger af sig selv, og Arachne-Mythen er da fra det mythiske Efteraar, da man begyndte at tage Billed-Sproget bogstavelig og fandt derfor alle Halvgude-Sagnene under Heelgudernes Værdighed, en Synsmaade, man da ogsaa paaduttede 
 Pallas Athene, skiøndt netop hun, efter Mytherne, baade raadte Olympierne at kalde Herakles til Hjelp mod Giganterne, og er i det Hele meget igaaet med Hermes og alle Halvguderne.
Herved mindes vi om en anden Medbeilerske, som er blevet langt navnkundigere end Arachne, Medusa nemlig, hvis Liv Gudinden lagde Raad op imod med Halvguden Perseus, og hvis Hoved hun immer siden førde i sit Skjold at forstene sine Fiender med. Vel veed vi ingen videre Beskeed om Medusas Vidskab, men da hendes Navn betyder “Grublersken” kan vi dog ikke tage feil ad, hvori det var, hun vilde maale sig med Athene, og da Perseus er fra Argos, hvor den Saitiske eller Ægyptiske Athene havde sit Tempel, maae vi vel betragte Medusa som den Phøniciske, der mythisk maatte bukke under for den Ægyptiske, hvoraf den selv kun var en Skygge.
Grækerne har altsaa ventelig kaldt deres Vidskabs-Dise Tritogenia, den tregange fødte, fordi hun dels var af ægyptisk, dels af phønicisk og dels af græsk Herkomst, og paa Ægypten peger aabenbar ligesaavel Olietræet, der var hendes Plante, som Uglen, der var hendes Fugl. Sais, hvor den Ægyptiske Athene havde sin berømte Helligdom, betyder nemlig Olie, og det ligner Ægypterne at kalde Olien Moder til Oplysningen, men det ligner ogsaa Grækerne at misforstaae det fremmede Billedsprog og betragte Olietræets Opelskning som en Hovedsag for Vidskabs- 
 Gudinden, saa dette er sikkert den mythiske Rod til Olie-Træet i Athenes Tempel, hvis historiske Væxt i Parthenon fra Arildstid og Nyskud efter Perser-Krigen Herodot bevidner.
Skiøndt det nemlig er for galt at lade Athene faae Navn af Athenen, istedenfor at lade Byen faae Navn efter hende, saa er de To dog virkelig ikke blot historisk, men ogsaa mythisk tæt forbundne; thi man siger ikke alene, at den Atheniensiske Kong Erichtonios, Søn af Hephæstos, gav Athene hendes første Billedstøtte, men lægger til, at han var enten en Søn eller dog en Foster-Søn af selve Gudinden.
Hele dette Sagn om hvorlunde Krøblingen Hephæstos angreb Pallas Athene, og hun, trods sin Koldsindighed og dybe Foragt for ham, dog tog sig varmt og moderlig af hans saakaldte Søn, der da igien paa den groveste Maade forgudede og tilbad hende, det klinger vist nok baade stygt og urimeligt; men da det grove Afguderi er en historisk Kiendsgierning, kan Mythen derom umulig være smuk eller fiin, naar den skal være sand, og det er jo ganske rigtigt, at den Græske Mythologi, trods al sin Kløgt og Fornemhed, dog nedlod sig til at benytte og besmykke det groveste og væmmeligste Afguderi, hvad mythisk ei lod sig sandere beskrive end ved et meget ureent og urimeligt Forhold mellem Hephæstos og Pallas Athene. Det er nemlig altid Verdens-Klogskaben, der fra Først af bevæger den mythisk-poetiske Anskuelse af Guddommen til at taale og benytte det grove Afguderi, og det er godt udtrykt ved  Slangen, som Pallas Athene sendte til Athenen med den spæde Erichthonios, og som siden ei blot var hans staaende Sindbillede, men blev ogsaa Moder til den levende Slange, vi af Herodot veed, blev æret og næret i Parthenon eller Jomfruburet, som Vidskabs-Disens berømte Tempel i Athenen kaldtes.
Alt dette giælder da ret egenlig den Græske Athene, som udsprang af den Olympiske Hjerne, men vil vi see den Ægyptiske Athenes Forhold til Afguderiet, da er det udtrykt i Pallas-Mythen, hvorefter Athene er født i Lybien (Afrika) ved Floden Triton og opdraget hos en Mand af samme Navn, hvis Datter Pallas var hendes Legesyster, som hun slog ihjel af Vanvare, men forsonede med en Billedstøtte, der siden, nedkastet fra Himmelen, blev det berømte Trojanske Palladium.
Det vil nemlig sige, hvad sandt er, at den Ægyptiske Athene slog den Phøniciske ihjel og skabde selv det grove Afguderi, som ved Nilen havde Indfødsret; thi ligesom Pallas er Athenes eget Navn, saaledes forsynede hun, efter Mythen, ogsaa Palladiet med Ægiden, som var hendes eget Kiendemærke.
Hvordan den “berømte Krøbling,” som Hephæstos meget passende kaldes i Stamtavlen, først kom til Verden, har vi allerede hørt, men hvordan han kom til Jorden og saa igien op til Skyerne, det skulde vi ogsaa vide, og medens vi nok kan giætte os til, han kom 
 ned ved et stort Fald, har vi des vanskeligere ved at fatte, hvordan han, som ikke kunde giøre store Spring, kom saa høit op igien. Selv siger han i Iliaden, at han blev smidt to Gange ned, først af sin egen Moder, som skammede sig ved ham, og siden af Zeus, da han vilde hjelpe Here imod ham, men skiøndt begge Dele faldt rimelig nok, er dog hverken han eller Iliaden saa god en mythologisk Kilde, at vi tør troe dem meer end paa det Halve. Efter samme Hjemmel skulde han ellers i hele ni Aar have havt sit Værksted hos Okeanos, hvor han smeddede Spænder og Ringe, Kiæder og Klokker, til Thetis og Eurynome, som havde frelst ham, medens han, efter andre løse Rygter, havde sit Værksted paa Lemnos, og blev først bragt tilbage til Olympen af Bacchos, hvad i alt Fald viser, det hængde kun maadeligt sammen med hans Olympiske Tilværelse.
At imidlertid Zeus tidlig nok tog Tusindkonstneren i Tjeneste, seer vi af Stamtavlen, hvor Pandoras Skabelse udtrykkelig tilskrives ham, og skiøndt han ved denne Leilighed ei blot benyttede Pallas Athenes men Manges Bistand, bliver det dog uden Sammenligning hans mythiske Mesterstykke, for Livets Skyld, der er i hende; thi vel har de Lærde i Iliaden læst sig til hele to lyslevende Pigebørn, som Hephæstos skulde have smeddet af det pure Guld, men dels vilde i saa vigtig en Sag den Homeriske Hjemmel briste, og dels har man aabenbar læst feil, da Digteren kun taler om to konstige Guld-Krykker i Pige-Skikkelse, der paa et Haar lignede levende Folk.
Uden derfor at dvæle enten ved disse Krykker, ved Achils berømte Skjold, Guld-Nettet til at fange liderlige Fugle, Harmonias ulykkelige Halsbaand, eller selv ved Olympiernes Kobberhaller, som vel kunde giøre Dædaler, men aldrig Konst-Guder Ære, maae vi holde os til Pandora, som det eneste Olympiske Konstværk, der 
tillægges
 ham, og da hun, med al sin Glimmer, dog var hjerteløs, saa var det aabenbar igrunden kun Blændværk med al hans Konst, som det nødvendig maa være med al den Konst, der med Aandeligheds Skin vil besmykke det grove Afguderi. At Grækerne ogsaa selv følde det, viste ikke blot alle deres mythiske Sagn om Hephæstos, men vel især den historiske Kiendsgierning, at de, med al deres Beundring for Konsten, dog skammede sig ved at dyrke ham, uden høist i Forbindelse med Pallas Athene.
Vel kan vi ikke lægge mythisk Vægt enten paa Iliadens Udstilling af Hephæstos, som Olympiernes Hofnar, eller paa Virgils Efterretning, at de ikke vilde spise af Fad med ham, men dog beviser ogsaa disse poetiske Uartigheder, hvor lavt denne Tusindkonstner har staaet i Grækernes Øine. Hans berygtede Giftermaal med Aphrodite synes ogsaa blot at være en saadan poetisk Uartighed af Phæaker-Skjalden i Odysseen, thi selv efter Iliaden er han velfornøiet med En af Chariterne, og af Stamtavlen seer vi, det var Aglaia (Glimmeren) den Yngste af dem. Paa Erichthonios nær, tillægges ham heller ingen Børn, thi Rygtet om at Røveren Periphetis med Jernkøllen var hans Søn, er  vel ogsaa blot en Uartighed, skiøndt det er ganske rigtigt, at naar Konsten døer fra Afguderiet, føler man først ret dets Jernaag.
Efter Stamtavlen var Uranos-Datteren, den standhaftige Themis, Kronidens anden Gemalinde og blev derved Moder til de saakaldte Mører eller Norner: Klotho, Lachesis og Atropos, der tildele enhver Dødelig sin Lodd, saavelsom til Eunomia (Lovligheden), Dike (Retspleien) og Irene (Fredningen), der forskiønne Menneske-Livet.
Da nu Bestemtheden ligger tydelig nok i Themis-Navnet, saa er hun unægtelig den rette Moder til Ordenlighed i alle Maader, og naar desuagtet, paa et andet Sted i Stamtavlen, Mørerne kaldes Nattens Døttre, maa det fra alle Sider betragtes som et ubehændigt Indskud; men det ligner for Resten Grækerne at skyde de strænge Norner, der synes at ophæve Friheden, tilbage i Mørket, og det har aabenbar kun været den Kretensiske Zeus, der alt i sin Ungdom var saa ægyptisk gammelagtig, at han sværmede for den allerstrængeste Orden. Ligesom derfor hos Grækerne de tre Norner træde saaledes i Skygge, at Klotho (Spindekonen) er den Eneste, man kan tage Kiende paa, saaledes dukke der ogsaa ganske andre Themis-Døttre op, blandt hvilke Thallo (Løvspring), Auxo (Frodighed) og Karpo (Frugtning) er de Synligste, og viser os, at den Orden, 
 
  
       
       
       Grækerne helst betragtede som guddommelig, var Naturens Orden baade i og udenfor Mennesket.
Det maa derfor ikke undre os, at skiøndt Themis, som Eunomias, Dikes og Irenes Moder, vedbliver at være Kongernes Fylgje, og som Nornernes Moder er den gamle Orakel-Dise, hun dog kun fører et Skyggeliv i Mytherne, og ligner slet ikke de blomstrende og fyldige Aardiser eller Urer, som dog immer kaldes hendes Døttre. Naar vi imidlertid giennem Iliaden skimte Urerne, som de der aabne og lukke Himlens Porte, da maa vi tænke paa de Gamle: Eunomia, Dike og Irene, med hvem den rette Tingenes Orden i Aandens Verden unægtelig staaer og falder.
Efter Stamtavlen var Okeaniden Eurynome den høie Kronides tredie Gemalinde, og blev Moder til de rosenkindede Chariter: Aglaia, Euphrosyne og Thalia,
Naar de blinke med Bryn,
Hvilket deiligt Syn!
Da man seer fra Glugg
Dryppe Elskovs-Dugg.
Det er kort og godt om Chariterne, som man seer, i den gamle Skjalds Øine har svaret til deres Navn og været meget yndige, men uden at tale om, hvad de siden, under Navn af “de tre Gratier” blev til, har vi dog allerede hørt, at Hephæstos om ikke løb saa dog hinkede af med Aglaia, og i de Homeriske Digte er  de sunket ned til Kammerpiger hos Aphrodite, saa det har kun været i deres tidligste Ungdom, at de, som Stamtavlen siger, gik i Dands med Muserne.
I Stamtavlen seer vi blot, at den meget nærsomme Demeter var den Mellemste af de tre Kronos-Døttre, som Zeus tog til sin fjerde Gemalinde, og avlede med hende den hvidarmede Persephone, som, til sin Moders store Sorg, men dog ingenlunde Zeus uafvidende, blev bortført af Ædoneus eller Pluto, og throner siden med ham, som Dronning i de Dødes Rige; men det er dog tidlig blevet en af de vidtløftigste Græske Myther, som man især finder beskrevet i den saakaldte Homeriske Demeter-Hymne.
Bortførelsen, siger man, skedte paa en Guld-Vogn med sorte Heste for, da Persephone engang gik i Enge og plukkede Blomster, og Alting gik saa hemmeligt af, at Demeter kun forgiæves løb Verden rundt med Fakler og ledte om sin Datter, indtil hun endelig fik Helios i Tale, som var den Eneste, der havde seet det. Da hun imidlertid ikke kunde faae Ret over Røveren, blev hun saa vred, at hun forlod Olympen, skabde sig om til en gammel Kiælling og skjulde sig, enten i Eleusis, eller i en anden Afkrog, hvorpaa der blev Misvæxt allevegne, og Guderne selv var utrøstelige, til de endelig opdagede hendes Smuthul og fik hende, efter lang Underhandling, formildet paa det Vilkaar, at hun skulde faae sin Datter at see, og hvis hun ikke havde nydt Noget hos Pluto, 
       
 
       da ogsaa beholde hende. Pluto havde imidlertid lokket Persephone til at spise nogle faa Kierner af et Granat-Æble, saa hun kunde ikke mere blive ham kvit, men maatte tilbringe en Tredie-Deel af hvert Aar hos ham.
Dette er Indholdet af Demeter-Hymnen, naar man springer over hvad der fortælles om Gudindens Bedrifter i sin Kiællinge-Dragt, da hun, blandt andet, selv skal have stiftet de Eleusinske Mysterier, thi hvor vigtig en Mine end Sligt kan give sig, og om end Ordsproget stadfæster sig, at blind Høne finder ogsaa et Korn, saa er det dog langt mindre Mythe end Kiællinge-Snak.
Derimod er det en mythisk Fortsættelse, at den forvovne Krop, Lapither-Høvdingen Pirithoos, vilde med Magt berøvet Pluto sin Dronning, men groede naturligviis selv fast dernede, og man har en Fortælling om den berømte Thebanske Skjald Pindar, som viser os, at Persephone-Mythen vel i Perser-Krigens Dage laae i sidste Aandedræt, men kæmpede dog endnu med Døden og haabede at overvinde den. Man siger nemlig, at nogle Dage før Skjaldens Død aabenbarede Persephone sig for ham i Drømme og klagede over, at hun var den eneste Gudinde, han ikke havde besunget, men lagde til, at hun skulde nok med det Første afnøde ham en Sang. Derpaa døde Skjalden, men kort efter aabenbarede han sig i Drømme for En af sine Veninder, som sang fortræffelig, og lærde hende en ny Sang om Persephone, som hun kunde udenad, da hun vaagnede.
Vende vi nu tilbage til Mythen, da falder det  strax i Øinene, at Demeter er den forgudede Natur og Persephone følgelig dens blomstrende Ungdom, der ulykkeligviis snart henvisnede i Dødens Arme, og en saadan kort og kiernefuld mythisk Natur-Historie lader sig naturligviis baade forklare paa flere Maader, og, naar man tør, paa en Maade fortsætte med det Tillæg, at Natur-Skiønheden, om ikke heel og holden, saa 
dog
 halvveis, blev igien udfriet af Dødens Vold.
Bliver man nemlig med sit Natur-Begreb, som de Fleste, bogstavelig ved Jorden, da er det jo os Alle vitterligt, at dens naturlige Skiønhed forsvinder hvert Efteraar men fornyes igien hvert Foraar, saa selv i de koldere Lande bliver Dyrets Persephone dog kun de to Trediedele af Aaret i de Dødes Rige.
Hæver man sig derimod lidt høiere, til Menneske-Naturen, hvis eiendommelige Skiønhed udspringer af dens Forbindelse med Aanden, som et Ægteskab mellem Demeter og Zeus, da finder man den sørgelige Bortførelse endnu sikker nok, men veed ikke ret hvad man skal sige om Resten; thi vel fornyer den blomstrende Ungdom sig ogsaa paa en Maade, trods Døden, i Menneske-Livet fra Slægt til Slægt; men dels halter det dog med Lignelsen, og dels er ikke enhver blomstrende Ungdom, men kun den, som blomstrer i høiere, menneskelig Stil, en ægte Persephone, Datter af Zeus.
At det nu ogsaa virkelig var en høiere Natur-Skiønhed end den, der aarlig kommer igien af sig selv, Grækerne saae i Persephone-Mythen, det seer vi, blandt andet, deraf, at denne Mythe var Løsenet i  alle deres Mysterier, fra de Samothrakiske til de Eleusinske; thi skiøndt det ikke er værdt at tale om disse Mysteriers Bedrifter, var det dog deres pralende Løfte, at de paa en Maade kunde tage Brodden fra Døden og fornye Menneske-Naturens oprindelige Skiønhed.
Naar vi for Resten, som alle de Gamle, tænke os den oprindelige Natur-Skiønhed i alle Henseender som et Paradis, tidlig forsvundet, da opgaaer der et nyt Lys over Persephone-Mythen, og over Hvede-Dyrkningen, som Demeter lærde snart Triptolemos og snart en Anden; thi da Hveden ikke mere voxer paa Jorden af sig selv, maa den historisk være overført fra en bedre Natur-Tilstand, og mythologisk være en Opfindelse og Gave af Natur-Gudinden.
Hades er hos Grækerne Navnet baade paa de Dødes Rige og paa Kongen deri, som ellers kaldes Pluto og Ædoneus, og Alt hentyder her paa Kulde, Tomhed og Mørke.
Navnet Elysion, som ventelig er af østerlandsk Oprindelse og betyder “Gladhjem,” findes ikke i Stamtavlen, og i Dagværket peges kun paa de Saliges Øer ved Verdens Ende, hvor Kronos hersker og Heltene hvile, men naar, ved det store Samfrænde-Skifte efter Kronos, En af Seierherrerne vælger Hades til sin Deel, maa man dog altid forudsætte et Elysion, med et om ikke kraftigt og virksomt, saa dog smukt og behageligt Liv, som vi pleier at kalde idyllisk.  Noget Saadant synes ogsaa at have foresvævet den gamle Skjald, der i Stamtavlen fortæller os, at tæt ved Plutos og Persephones Borg boer Brødrene Hypnos og Thanatos (Søvnen og Døden), vel Begge Sønner af den bælgmørke Nat, men dog høist forskiellige:
Hypnos, menneskekiærlig og blid,
Svævende sagte hid og did,

Thanatos, Guders og Menneskers Fiende,
Haard som Stenen og grum i Sinde,
Mødt og grebet er eet for ham.
Turde vi troe Iliadens Here, da sukkede Hypnos ogsaa for En af Chariterne, og fik Løfte paa hende, hvad dog, uden et Elysion, vilde været alt for galt, og i alt Fald er Persephones Bortførelse at betragte som en Forflyttelse af de Elysæiske Marker eller den paradisiske Idyl fra Jorden til 
Skygge-Riget
. Kun da, naar Hades vinder i det mindste Noget af hvad Jorden taber, kun da er der nemlig Mening i, at Pluto, efter hemmelig Aftale med Zeus, overrasker hans Datter paa Sicilien, eller et andet Sted, mens hun i sin favre Ungdom gaaer og plukker Blomster, og hjemfører hende paa en Guld-Vogn i Triumph til at dele Skygge-Rigets Throne med sig.
Om et saadant Elysion i Græsk Stil kan vi ogsaa giøre os en meget træffende og behagelig Forestilling, naar vi nu i Menneske-Livets Alderdom sidder med Grækernes og alle Hoved-Folkenes store Myther for os, som Sort paa Hvidt, med Øine til at see “baade frem og tilbage;” thi da sidder vi virkelig paa Plutos Throne,  med Persephone ved Siden, omringede af alle Guders og Heltes glimrende Skygger, der, paa vort Vink, ved et konstigt Lys, maae selv opføre deres forrige Bedrifter, og lade os raade for hvad det Alt skal have at betyde. At nu dette morer de gamle Guder og Helte langt mindre end os, indrømmer vi ogsaa gierne, og om vi end krympe os lidt derved, maae vi dog nødes til at bekiende, at det er en Bortførelse, vi skylde vor Lykke, en Bortførelse, der vel skedte efter Aandens hemmelige Tilskyndelse, men maa dog kaldes et Ran fra Naturen, da Skriveren snappede Taleren, Mythographen Mythologen, Ordet af Munden, hvor det var i levende Virksomhed, og førde det til Bogs, hvor det i Stilhed og Afmagt kun throner skyggeviis. Ligheden voxer ogsaa kiendelig, naar vi seer, at netop Idyllen er den sidste Skikkelse, hvori Folke-Poesien levende bevæger sig, og det saa lavt og bøiet, som en Jomfru, der plukker Blomster i det Grønne, ja Ligheden bliver ordenlig forbausende, naar vi seer, at Sicilien, hvorfra de Fleste sige Persephone blev bortført, var netop Hjemmet for Theokrit og de andre idylliske Digtere, i hvem den Græske Folke-Poesi gav de sidste Suk og dukkede siden kun op som Sort paa Hvidt i Alexandrien, den verdensberømte Hovedstad i Ægypten, som fra Arildstid var de Dødes Rige.
Herved mindes vi tillige historisk om Natur-Grunden til at Grækernes Elysion ogsaa mythisk mislykkedes; thi ligesom Ordet aldrig gribes saa levende i Tankerne, at det jo døer i Pennen og vender naturlig  kun tilbage fra Bogen til Munden som en Skygge, saaledes kunde Persephone hverken sætte Liv i Skyggeriget eller vende meer end skyggeviis tilbage, ja i den smukkeste Beskrivelse af Plutos Rige, vi nu har, som unægtelig er den Odysseiske, løber aabenbar mythisk, ligesom historisk i Alexandrien, Elysion og Tartaros sammen, saa selv de lykkeligste Skygger klynke og kan ei engang lukke Munden op uden at have faaet en Slurk Blod af sorte, nyslagtede Offernød. Noget livligere maa vistnok Elysion have taget sig ud i Mytherne om Dionysos, der hentede Selene, om Herakles der hentede baade Alkeste og Kerberos, og selv om Orpheus, der nær havde bragt Eurydike hjem fra Hades, men i det Hele vil det dog have været med Grækernes Elysion, som med deres philosophiske Lærebygninger, hvori man ogsaa, efter Sigende, ublændet af Indbildningen, uforstyrret af Lidenskaberne og Verdenslarmen, skulde kunne føre et misundelsesværdig smukt og roligt Liv, medens det dog kun var Kong Plato, den philosophiske Pluto, der levede taalelig.
Færgemanden Charon, som satte Skyggerne over Styx, er vel for Øieblikket ligesaa navnkundig som Pluto, men hvor vigtig en Rolle han end kan have spillet i de ægyptiske Myther, hvor Mumierne virkelig maatte sættes over Nilen, saa kiender dog end ikke Odysseen noget til ham, og vil vi høre sunget om ham i Grækenland, maae vi gaae til Spottefuglen Lukian, som naturligviis i ham finder sit mythiske Forbillede. Paa Veien til det philosophiske Elysion er der  for Resten ganske rigtig en saadan gammel, gnaven Færgemand, som vi kalde Reflexion eller Nakøie, fordi han seer tilbage, mens han roer frem, og som vi maae see godt paa Fingrene, hvis han ikke, som er hans gamle Vane, skal føre os til Tartaros, istedenfor til Elysion.
Hvad endelig den verdensberømte Helved-Hund Kerberos angaaer, da skal han efter Stamtavlen have været af Medusas Afkom, Broder til den Lernæiske Vandsnog, men da man umulig kan kiende ham i Mørket, vil vi bie med at betragte ham til Herakles bringer ham for Lyset.
Uranionen Mnemosyne var, efter Stamtavlen, Zeuses femte Gemalinde og med hende avlede han de over al Verden berømte ni Muser, som i deres Ungdom boede lidt nedenfor Olympens Tind med Chariterne og Hemeros (Længselen), førde med bestandig Sang og Dands et lysteligt Liv, og besang, som Olympens Nattergale, især deres Fader Zeus med alle Guderne. Hyppig dandsede de dog alle taktfast paa Helikon (Soelbjerget), badede sig i Hippokrene, Olmis og Permesse, og foer vidt om Land med Apollo, lærende Jordens Skjalde at synge sødt om det Forbigangne, det Nærværende og det Tilkommende, saa Tilhørerne forglemde brat al deres Sorg og Kvide. Med Kongerne havde de vel egenlig intet at giøre,  da Zeus sørgede selv for dem, men dog ledsagede den Ældste af Muserne, Kalliope, enkelte ærværdige Drotter;
Honningdugg drypped da fra deres Tunge,
De kunde tale, som Skjaldene sjunge,
Bulder at stille og Trætter at jævne
Dertil fik Konninge-Læber da Evne,
Paa deres Glands, hvor de stod eller gik,
Som paa en Gud hviled Skarernes Blik!
Alt dette og meget mere kan man læse om Muserne med deres Guldsmykker i den ellers saa ordknappe Stamtavle, saa der aabenbar var Noget i, hvad dens Skjald fortæller, at Muserne havde mødt ham selv, da han vogtede Faar paa Helikon, og skammet ham ud, til de fik ham opflammet, hvorpaa de rakde ham Laurbær-Grenen med de mærkelige Ord:
Sandsynligt kan vi giøre Tant,
Men og, naar vi vil, tale Sandt.
Naar vi nu veed, hvad dog selv de Lærde ved denne Leilighed har været nær ved at glemme, at Mnemosyne betyder ikke blot Hukommelse, men ligesaavel Opmærksomhed, og at Muser betyder Indsigter, da maae vi vel finde, at Mythen er altfor klar til at være poetisk dyb, men dog er det et mærkeligt Træk, at Mnemosyne boede paa Eleuther-Høiene (Frimands-Bakkerne), thi det er en dyrebar Græsk Sandhed, at skal Indsigten blive klar, maa Udsigten være fri. Dette havde Grækerne da ingenlunde lært af Ægypterne, hvem for Resten vist nok baade Mnemosyne og hendes Døttre maae takke for deres Op høielse, thi kun dem lignede det alt i den mythiske Tid at forgude Opmærksomheden, og lade Skjaldene gaae i Skole hos Sangersken og Dandserinden.
Hvad Tallet angaaer, skal Ægypterne kun have havt syv Muser, svarende til syv Grundtoner eller musikalske Nil-Mundinger, og man veed egenlig ikke, hvordan Grækerne fik Ni, da de ogsaa fra Først af kun skal have talt Syv, men dertil har dog sikkert været gode mythiske Grunde, som man sagtens engang opdager. Da nu ogsaa de Ni alt har Aartusinders Hævd baade paa Helikon, Parnasset og hele Pierien eller Literaturens Kanaan, men er for gamle til at være Digternes Legesøstre og for gode til at være Philologiens Pyntekoner; saa burde man foretage en ny Udskiftning imellem dem, thi det er uden al mythisk Hjemmel og for det meste reent hen i Veiret, man har tildeelt Kalliope Heltedigtet, Erato Elskovssangene, Melpomene Tragedien, Thalia Komedien, Terpsichore Balletten, Euterpe Musiken, Polymnia Talekonsten, Klio Historien og Urania Astronomien.
Uagtet nemlig Grækerne, ved at erkiende de ægyptiske Mnemosyne-Døttre for ægte Gudebørn og Skjaldemødre, allerede mythisk røbede deres Lyst til tidlig Klarhed, selv paa Dybdens Bekostning, saa lod de dog Apol som Museleder give dem en poetisk Opdragelse, og at den frugtede, høre vi i Mythen om deres Væddestrid med Sirenerne, som alle er enige om, var ganske mageløse Sangerinder, hvad ogsaa deres Navne: Thelxiope (Tryllefløiten), Molpadia og Pi sinoe melder. Ikke desmindre, saa da de, man siger efter Heres Tilskyndelse, vilde maale sig med Muserne, blev deres Vinger stækkede og maatte tjene Muserne til Krandse, naturligviis, fordi Sirenernes Triller var aandløse. Alle de Indsigter og tilsvarende Konster, som udvikle sig af en ordenlig Forbindelse mellem Aand og Opmærksomhed, og oversvæves derfor af en høiere Livs-Anskuelse, har da virkelig deres klare mythiske Forbillede i de Græske Muser, som ogsaa af Apol havde lært en dem egen Spaadoms-Konst.
Naar man fortæller os, at det var Aloiderne, Otos og Ephialtes, de samme gruelige Bærsærker, som lagde Ossa paa Olymp for at bestorme Himmelen, der først indførde Musernes Dyrkelse, da klinger det vistnok latterligt, men dog kun til man betænker, at Musernes Dyrkelse med Stads og Fjas er netop det plumpeste af alle Afguderier, og desuden hører vi, at Aloiderne havde tre Muser for deres egen Mund: Melete (Betænkning), Mneme (Erindring) og Aoida (Afsyngning), hvis Navne noksom lærer os, at de havde intet med Apol at giøre.
At endelig Muserne havde Eupheme (godt Lov) til Amme, og altsaa hendes kiære Søn Krotos (Klapihaand) til Pattebroder, det maa vel synes os lidt betænkeligt, men det er dog saa ægte Attisk, at vi nødes til at kalde det godt Græsk, og uden alt Bifald trives dog det Skiønne heller ikke under vor Himmelegn, saa vore Muser maae ogsaa finde sig i at dele Bifaldet med 
 meget Stygt, som den smagløse Krotos, en Søn af Pan, sædvanlig klapper stærkest ad.
Efter Stamtavlen var Leto en Datter af Uranionerne Køos og Phøbe, og blev, som den høie Kronides sjette Gemalinde, Moder til “de sødeste Børn under Solen” de mageløse Tvillinger: Apol og Artemis, men hun var da ogsaa selv sød og mageløs:
Ombølget af Sløret, som Himmelen blaat,
Det venligste Væsen paa Gudernes Slot,
Saa ømmere Hjerte for Store og Smaa,
For Guder og Mennesker kunde ei slaae.
Endnu Pindar bekiender, at Sangen begynder og ender bedst med den høibarmede Leto, men han lægger rigtignok meget spidsborgerlig til “og med de raske Ryttere.” Derimod kan man af et Brudstykke see, han har sunget smukt om Letos Fødselsveer, indtil Øen, hvor hun først kunde forløses, hævede sig fra Havets Bund paa fire urokkelige Suler:
Den kaldes nu Delos paa Menneskers Sprog,
Men hist paa Olympen de Salige dog
Den hædre med Navnet af Jorderigs Stjerne,
I Dunkelhed svøbt, men dog seet i det Fjerne!
Denne Letos haarde Forløsning med de sødeste Børn fortælles vidtløftig nok, men aandløst, i den saakaldte Homeriske Apollo-Hymne, og overensstemmende dermed fortælles kortelig i Bibliotheket, at Leto, fordrevet af Here fra hele Jorden, først paa Delos fandt et Hvilested.
Dette klinger vistnok baade ægyptisk og urimeligt, især da Here, efter Stamtavlen, endnu ikke dengang var blevet Dronning, men da Delos betyder Aabenbaring, har det dog sin gode mythiske Grund, at Orakel-Guden fødes der; at det holder haardt, naar det store Ord skal fødes, er ogsaa naturligt nok, og godt udtrykt ved at Dragen Pytho (Opløsning) forfølger Leto; og hvad endelig Øen angaaer, da var det poetisk nok at kalde Tungen, hvorpaa Ordet ene kan fødes, en usynlig Øe, der dog dages i rette Tid, og bærer derfor med Ære Fødsels-Palmen og Apollo-Templet alle Dage. Da nu derhos Lito, som vi skulde sige istedetfor Leto, kan betyde Bønlighed, hvorfor hun ogsaa siges at faae alt hvad hun beder om, saa er denne Mythe om det Prophetiske Ords Moder og Fødsel baade en af de Skiønneste og Dybeste, man har, og hvad enten man tænker paa Apol som Museleder og alle Skjaldes Stamfader, eller paa hans Fugle: Ravnen og Svanen, eller paa hans berømte Guldsværd, Tryllestav, Sølver-Bue og klangfulde Kogger, da er Alt i sin Orden, undtagen Digterlegene med det Altsammen, og den aandløse Tankegang, hvorefter man kan være et stort Orakel uden Aand, og gjøre Folk veltalende, skiøndt man selv er umælende.
Kun for denne sørgelige Uordens Skyld maa det bemærkes, at Pindar endnu kalder alle sine poetiske Ord Pile af det klangfulde Kogger, og at det “vingede Ord” vel, naar Aanden fattes, nødvendig kommer i Vanrygte, som en Ikaros, der dratter ned og druk 
 
       ner, men at der dog altid er en himmelhøi Forskiel mellem Hverdags-Ordet, der, som de synlige Tings Navn og Tegn, naturligviis kun er deres Skygge, og Søndags-Ordet, der er de usynlige Tings eneste Aabenbaring og Udtryk, saa derigiennem virker Aanden, hvor den findes, med hele sin Kraft, og da sees Menneske-Ordet selv fra de evige Høie som "Jorderigs Stjerne."
Men er Apol saaledes den Klareste af alle Olympierne, da er hans Tvilling-Søster Artemis, med Buen, som hun sjelden, og med Guldthronen og Guldtenen, som hun aldrig synes at bruge, saa gaadefuldt et Væsen, at man let, som Aktæon, kunde fristes til at være Speider, hvor hun badede sig, men hans Exempel vil dog ikke friste os, naar vi har hørt hans Skæbne.
Man har en lang Fortælling om Bie-Kongen Aristæos, som skal have været en Søn af Apol og Kyrene fra Pelion, men her maa vi nøies med at melde, at han giftede sig med Kadmos-Datteren Autonoe (Egensindighed) og blev ved hende Fader til Aktæon (Vindspilleren), som opfostredes af Chiron, og skal have 
været
 en vældig Jæger, der belurede Artemis, da hun badede sig i Spaadoms-Kilden Gargaphe, ja skal, efter Sommes Sigende, endog gjort sig Tanker om hendes Haand, men blev derfor af den fortørnede Gudinde skabt om til en Hjort og derpaa sønderrevet af sine egne Hunde.
Vi maae derfor heller nøies med at slutte fra den fuldkomne Enighed, der var mellem de berømte Tvil linger, at Artemis havde Indtrykket af Alt, hvad Apol var Udtrykket for, og svarede altsaa til ham omtrent som Melodien til Ordene i en rigtig Høisang. Hendes Bue er her slet ikke iveien, naar vi tænke paa Pindars Sprog og paa de “søde Pile,” som Artemis netop er berømt for; hendes deilige Sang-Stemme i Muse-Choret er ogsaa en mythisk vitterlig Sag, og endelig slaaer den berømte Strid mellem Leto og Niobe, om hvem af dem der havde de sødeste Børn, udentvivl Hoved paa Sømmet.
Samme Niobe, en Datter af den høitbegavede, men utaknemmelige Tantalos, var nemlig gift med den berømte Spillemand Amphion, som først paa Lydisk gav Lyren de syv Strænge og lærde dermed Stene at dandse, og hun var saa kry af sine syv Par Tvillinger, at hun loe ad dem, der kaldte Leto den lykkeligste Moder; men saasnart Leto beklagede sig derover for sine Børn, spændte de deres Buer og fældte i et Øieblik alle Amphions og Niobes Børn, enten paa een Dreng og een Pige, eller paa to Piger nær, hvorover Amphion enten tog Livet af sig selv eller faldt ved en Storm paa Apollo-Templet, og Niobe blev, med eller mod sin Villie, forstenet.
See, det er der Altsammen Mening i, naar Apol og Artemis udtrykker Poesie og Musik i saa inderlig Forening, som de kun kan findes i Menneske-Munden; thi da bliver de syv Par Spillemænds-Børn naturligviis syv Toner i Dur og Mol (Mandlig og Kvindelig), som de kan fremtvinges eller udlokkes af det 
       
       
       Umælende, og enten man nu selv troer, at Apol og Artemis kun behøvede at lukke Munden op for at tilintetgiøre al den Velklang, der vilde overdøve deres Stemme, eller ikke, saa er det lige klart, at Grækerne tænkde det, og at Menneske-Munden maatte være gal, om den gav det Umælende sin Stemme imod sig selv.
Hermed stemmer det da ogsaa overeens, at ved de Pythiske Lege, som holdtes i Delphi, vandtes Prisen oprindelig kun ved at synge en Hymne, man selv havde giort til Apols Ære, saa først efter Thamyris-Dagene gav man En Prisen, som sang sødt hvad en Anden havde giort, og igien langt senere, i den 48de Olympiade, begyndte man først at krone Fløite-Spillere.
Hvormeget nu især det Sidste har været Apol imod, kan man vide af hvad der fortælles om hans Væddestrid med Marsyas, som havde fundet Fløiten, da dens Opfinderske, Pallas Athene, smed den bort, fordi den skæmmede Ansigtet; thi først spillede Apol Giæk med ham, ved snart at synge til Guitaren og snart vende den om, og forlange at Fløitespilleren skulde giøre ligedan, og siden, siger man, Apol flaaede ham, hvad dog vel ikke vil sige Andet, end hvad der endnu kan hændes en Trompeter, som giver sig i Kast med sin Overmand, at Marsyas gik ud af sit gode Skind.
At det nu var paa Mundens Vegne, som lægges under Beslag, Apol, ligesom Stærkodder, bar Nag til Fløitespilleren, følger af sig selv, men i den 48de Olympiade brød man sig selv i Delphi ikke stort om Apols 
       Vrede og endnu mindre om hans Mund; thi allerede før den Trojanske Krig havde de berømte mythiske Bygmestere Trophonios og Agamedes reist en Steen-Hal til Oraklet, istedenfor Kobber-Hallen: et Hephæstos-Værk, der enten var sunket i Jorden eller smeltet i en stor Ildebrand, og Oraklet havde endda havt to Leiligheder førend den: først et Daphne-Lysthus af Laurbær-Træer fra Tempe, og siden ligesom en Bikube af Bregner og Honningkager, hvad naturligviis, oversat af Billedsproget i Hverdagsstil, vil sige, at først var Oraklet levende, som Fuglesang i Lunden, siden kun, som Surren af Bier med søde Blomsterkys, derpaa halvdødt og endelig steendødt.
I Bie-Tiden har det nu ventelig ogsaa været, man gav Artemis Bien til Fugl, og i Kobber-Tiden, man har drømt sig til den rasende Jagtlyst, som Mythographerne tilskrive hende, og den uskyldige Anledning har formodenlig været deels hendes gamle Tilnavn Jocheæra og deels den skarpe Tugtelse, hun skal have givet de to vældige Jægere: Aktæon og Orion, hvad man i Søvne ei har kunnet finde anden Grund til, end at hun maatte selv være en Olympisk Jægerinde, og betragtede derfor dem, der udmærkede sig i samme Haandværk, som Krybskytter. Ligesom vi imidlertid har hørt, det var Aktæons Nysgierrighed, der giorde hans Ulykke, saaledes skal vi paa sit Sted see, at den vilde Jæger Orion faldt heller ikke for sin Dyds Skyld, og hvor ustridbar Artemis endnu har været i Homers Dage, kan man see af Iliaden, hvor Here visker hende  om Ørene med hendes eget Pilekogger, uden at Jocheæra veed andet Raad end at tye op til Fader Zeus og lade ham kiæle for sig, som et Skiødebarn.
At nu endelig de nyere Mythographer har sammenblandet Apol og Artemis med Helios og Selene, det er hverken Mythernes eller de gamle Mythographers Skyld, som her aabenbar give hver Sit, men det forstaaer sig selv, at til alle Tider vil hos grove Afgudsdyrkere det indvortes og usynlige Lys, som kun straaler i Ordet og gløder i Sangen, fordunkles af det udvortes og synlige Lys, som skinner fra Soel og Maane, og saa bagvendt kan man tilsidst blive, og var maaskee allerede Autonoes Søn Aktæon, at man ordenlig tænker, det Usynlige er kommet af det Synlige og Ordets Kraft af Ordets Afmagt. I dette Tilfælde rives imidlertid alle vilde Jægere paa Tankens Enemærker nødvendig ihiel af deres egne Hunde, hvad Skikkelse de saa end har, thi Modsigelsens Grundsætning kiender ingen Persons-Anseelse.
Den mythiske Grund, vi, ved at nævne Ares og Aphrodite, betræde, er i alle Maader saa slibrig, at den, naar det var muligt, helst skulde undgaaes; men da de Homeriske Digte baade har Aartusinders Hævd paa at fremstille Grækerlivet ligesaa tro i dets Høitidsdragt som i dets Hverdagsklæder, og Fremstillingen i alt Fald er mesterlig, saa nødes vi til dog i Forbigaaende at kaste et Side-Blik til Guld-Nettet, hvor med de sidste Græske Mythe-Smede stræbde at giøre selv den kun altfor bekiendte stygge Forbindelse mellem Vellyst og Grusomhed fortryllende.
At det nemlig ingenlunde er Kiærlighed og Kiækhed selv, men kun deres fornævnte Uglebilleder, Aphrodite og Ares i de Homeriske Digte udtrykke, er kun altfor aabenbart, og vel er Forholdet efter Stamtavlen langt sømmeligere, da Ares og Aphrodite i lovligt Ægteskab endog har en Datter med det deilige Navn Harmonia (Samklang); men de have dog Sønnerne Phøbos og Deimos (Frygt og Rædsel) ved Siden, saa allerede der er Ares en Slagter og Aphrodites Kiærlighed igrunden saa falsk som Skum paa Vand. At hun ogsaa mythisk var dukket op af Havskum, læser vi rigtignok nu i Stamtavlen, men Apollodor synes ikke at have læst det, da han uden videre, ligesom Iliaden, lader hende fødes af Zeus og Dione, og Aphrodites Fødsel af Aphros er da sagtens etymologisk istedenfor mythologisk. Den smukke og elskværdige Okeanide Dione, som nu staaer ledig i Stamtavlen, maa da agtes for Aphrodites rette Moder, skiøndt man kun kan faae Plads til hende i de syv Ægteskaber, ved, ligesom Zeus, at spise Metis; men da Dione saaledes bliver det ægte mythiske Udtryk for kvindelig Skiønhed og Kiærlighed, bliver Aphrodite, som skulde hedt Harmonia, rigtignok en Skifting, der vel havde en blændende Lighed med sin Moder, men ligesaa lidt hendes Dybde og Blyhed som Faderens Adel og Høihed, 
       
 
       og blev derfor ganske passende kaldt Aphrodite eller Galdyre.
Hvorledes det kunde falde Grækerne ind at give deres Zeus en saadan Kannibal som Ares til Søn, er rigtignok gaadefuldt, saa det er intet Under, man ymtede om, at han var en Søn af Uhyret Enyo (Ødelæggelsen), men som en Frugt af den daglige Kiv og Splid, der var mellem Zeus og hans syvende Gemalinde, kan man dog vel komme til at betragte ham som et “nødvendigt Onde”, og at det var saaledes baade Grækerne betragtede “Krigen”, og selv den Homeriske Zeus betragtede Ares, det seer vi klarlig af Iliaden, hvor Zeus siger reent ud, at dersom han ikke, desværre, havde været hans egen og Heres kiødelige Søn, skulde han for længe siden ligget dybere i Helvede end Nogen af Titanerne.
At nu Ares selv som Krigsgud var i Grækernes Øine aldeles mislykket, siger i det mindste Iliaden hvorefter han blev bagbundet af Aloiderne og maatte forgaaet i Kobberkiedlen, dersom ikke Hermes havde stjaalet ham ud.
Strax i Begyndelsen af Gudernes Græske Stamtavle dukkede Eros (Elskeren) op af det store Virvar, med den Lovtale, at han er den Skiønneste af alle de Udødelige og Trøsteren baade for Guder og Mennesker, som kan bøie Hjerter og Sind, men dermed forsvinder han mythisk, saa vi maae gjætte os til, at han er den  skjulte Aarsag til alle de følgende Fødsler og Ægteskaber.
Først efter den mythiske Tid, da Poeterne kaldte Tyrannen Polykrat paa Samos den Lykkeligste af alle Dødelige, dukker der igien en Eros op af Vinfadet hos Anakreon, men det er en Søn af Aphrodite, man veed ikke med hvem, den evig kaade Dreng, der siden, især under Navn af Amor og Cupido, har faret giennem Verden med Pil og Bue og skudt, som man siger, iblinde efter Hjerterne, men i Virkeligheden, uden at ændse Hjertet, skudt efter Øinene.
Kun forgæves søgde Plato at opmane den gamle Eros, thi Sangerne holdt sig til den Unge, og Latinerne, som aldrig havde kiendt nogen Anden, gav den Olympiske Gadedreng saaledes Frispas i deres poetiske Verden, at det selv i Vores giælder for Hovedhængeri ei at ville taale ham; men det maa dog ikke hindre os fra at erklære ham for ligesaa uægte i Poesien som i Mythologien.
Hvad derimod den ægte Græske Eros angaaer, da maa vi, trods Dunkelheden, hvori han svæver, i ham erkiende et Glimt fra et høiere Solsystem end det Olympiske, svarende til Gnisten af den udødelige Kiærlighed, som er den skiulte Grund til hele Menneske-Naturens Adel og Skiønhed.
Helios (Solkongen), Selene (Maanedronningen) og Eos (Morgenrøde-Prindsessen) var, efter Stam tavlen, det glimrende Børnekuld af Titanen Hyperion og Titaniden Thea, og om de ikke havde andet mythisk Værd, maatte de dog, efter Omstændighederne, være os velkomne med deres klare Vidnesbyrd om alle de Mythographers Blindhed, som forvexle dem med Letos Tvillinger og Asterias Eenbaarne.
Helios udmærkede sig naturligviis i Grækenland, som allevegne, ved sit skarpe Syn, saa han var den Eneste, der saae at Pluto bortførde Persephone, og, efter de adspredte Vink om hans Palads, hans Have og Hjorde, havde han dem enten hos Hesperiderne eller paa Erythia; men dog havde han ogsaa et berømt Lyststed paa Rodos, hvorom Pindar giver os den mærkelige Oplysning, at ved det store Aasteds-Møde, da Olympierne udskiftede Grækenland, kom Helios bag efter, men havde til Lykke seet Rodos nær ved at dukke op af Havet og fik den udlagt til sin Lodd. Da det nu var efter sin Gemalinde, ventelig Okeaniden Rodia (Rosenblomme), Helios opkaldte Øen, saa har det givet Anledning til megen Eftersnak, og Diodor har en lang Fortælling om Rodiske Heliader, som de Første, der opdagede Athenes Fødsel, læste i Stjernerne og talde Timerne; men dermed kan vi her ikke videre befatte os, da det er Phaeton, vi med Øinene maae følge paa hans glimrende men slibrige Bane. Om denne Helios-Søn havde Rosenblommen eller Okeaniden Klymene (Berømmelsen) til Moder, kan være os det Samme, thi Sagen er, at han tiggede sin Fader saalænge til han fik Lov en Dag at kiøre Soel-Vognen med de fire vælige  Heste under een Tømme, men forstod ikke sin Konst og havde desuden, som alle unge Kudske, en urimelig Lyst til at bruge Svøben, hvor den ikke behøvedes, saa det gik splittergalt, Hestene løb løbsk, og Verden maatte forgaaet, hvis ikke Zeus endnu i rette Tid havde nedlynet Phaeton, saa han faldt af og druknede i Floden Eridanos, hvor hans Systre, Heliaderne, siden staaer, forvandlede til Sølvpopler, og græder Ravtaarer for ham.
Af Selene er det eneste Livstegn i Tidens Løb hendes dunkle Forhold til Endymion, en Søn eller Sønnesøn af Zeus, som skal have udbedt sig den Naade at slumre altid, uden at døe eller ældes, thi ham skal Selene have brændt for og kysset isøvne. Efter et løst Rygte skal de ogsaa have havt halvtredsindstyve Døttre sammen, men Herse (Duggen) er dog den Eneste, man veed Navn paa, og sagtens var hun da Moder til den “Søn af Herse”, Kephalos, som Eos forelskede sig i.
Eos var imidlertid, efter Stamtavlen, ordenlig gift med Titanen Astræos og ved ham Moder til alle de tindrende Stjerner, samt til Zephyr, Notos og Boreas, og hendes andre Forbindelser viser, hun var yderst letsindig, men havde ogsaa Held derefter; thi hendes første Elsker, Orion, kom snart galt af Dage, den Anden, Tithonos, blev hende snart for gammel, hvad der var saameget værre, som hun havde faaet ham gjort udødelig, og den Tredie, Kephalos, synes snart at være blevet kied af hende og at have stjaalet sig bort.
Denne tredobbelte Lys-Mythe hører ikke til de dybeste, men dog gienkiender man i Helios, Selene og  Eos Lysets tre Egenskaber: Glands, Varme og Lethed, og hvis Endymion (Inderligheden) svarede til sit Navn, havde den Græske Selene unægtelig Ære baade af sit Kys og af sin Datter Herse.
Med Phaeton er det ogsaa høist mærkeligt, at naar man vil have ham til at være Andet end Helten i et Ammestue-Æventyr, da bliver han af sig selv et overraskende tro Forbillede paa den glimrende men falske Oplysning, som man vel allerede saae Nok af i Grækenland og Rom, men som vi dog først har lært at kiende tilgavns og seet gaae tilbunds, saa hvad enten man tager Eridanos for Po eller for Østersøen, kan vi pege paa Phaeton-Systrene, som fortræede græder over ham, saa den eneste Forskiel er, at Taarerne ligner hverken Guld eller Rav, men snarere Bly.
Hvad det derimod skulde betyde, at Eos var Moder til Zephyr, Notos og Boreas, det maae Ægypterne vide, thi da Stamtavlen ordenlig lægger Vægt paa, at det kun var dem, som var saa høibyrdige, medens de andre, altsaa de østlige, Vinde var typhoniske og ødelæggende, baade til Lands og Vands, saa kan vi ikke tvivle paa, det jo var efter den Ægyptiske Almanak, der omtrent falder sammen med den Ægyptiske Mythologi.
Skiøndt Stamtavlen nævner Hestia først mellem Kronos-Døttrene, synes hun dog siden glemt som en gammel Jomfru, død for Verden, saa man finder end  ikke et offenligt Billede af hende nævnt i Grækenland, undtagen i det mageløs fromme Athenen, som Pausanias kalder det, hvor baade Heleos (Barmhjertighed) og Ædos (Undseelsen) havde deres Altre.
Efter en af de saakaldte Homeriske Hymner til Aphrodite havde imidlertid baade Apol og Poseidon beilet til Hestia, men faaet Afslag, og da Hestia høitidelig tog Sløret, gav Zeus, paa hvis Hoved hun ved Nonne-Løftet lagde sin Haand, hende Høisædet i alle Guders og Menneskers Huse.
Da nu Hestia betyder Arnen, saa forklarer hendes Mythe forsaavidt sig selv, at man strax seer, det var Hjemligheden, der i hende forgudedes; thi at Arnen hos de Gamle var Husgudernes Plads, følger af sig selv; men at Hjemligheden, som noget indvortes Menneskeligt og Guddommeligt, er Hjerteligheden, det maae vi selv lægge til, thi det har ikke blot Mythographerne overseet, men det seer vi af Grækernes hele Historie, svævede kun meget dunkelt for dem.
Det var derfor en følgelig Sag, at Hestia-Mythen maatte synes ufrugtbar, men naar vi betænker at Arnen, Hestias Høisæde, var i Grækenland et Fristed for mange Ulykkelige og en Helligdom, hvor Vuggen gik baade med Giæste-Venskab og Fædrenelands-Kiærlighed, da seer vi dog, at Hjemlighedens Græske Gudinde, den gamle Husholderske allevegne, selv i Delphi og paa Olympen, havde idetmindste smukke Pleiebørn og afslog kun de ringere Guders Haand, fordi hun følde sig hemmelig forbundet med den Høiere.
Efter Stamtavlen blev Titanen Krios
    gift med Pontos-Datteren Eurybia og ved hende Fader til tre Sønner: Astræos, Pallas og Perses, men de to Sidste vilde for længe siden været glemte, dersom ikke Pallas havde faaet den ældste Okeanide Styx til Frue, og Perses havt den Lykke at blive Fader til Hekate, thi kun de reddede deres Ære og Værdighed under det store Skibbrud, hvorved Titanerne gik tilgrunde.
Saasnart nemlig den store Tiaarskrig udbrød, lod Kroniderne giøre vitterligt, at hvem af alle Guderne, der vilde holde med dem, skulde beholde den Værdighed, de hidtil havde havt, og var de sat tilside under Kronos, kunde de vente Opreisning og Forfremmelse, og nu var Styx den Allerførste, som, paa sin Faders Raad, indfandt sig med alle sine Børn paa Olympen, hvor hun naturligviis blev modtaget med aabne Arme, og fik den dobbelte Forret, at ved hende alene skulde Guderne sværge, og hendes Børn være uadskillelige fra Zeus, som det lyder:
Man aldrig dem savner, hvor Zeus er tilstæde, 
   Thi næst efter ham har de Gang, har de Sæde!
Det Sidste var nu intet Under, thi Børnene hed Zelos og Nike (Nidkiærhed og Seier) Kratos og Bia (Magt og Styrke), saa naar de svarede til deres Navn, da fulgde det af sig selv, at Zeus holdt hvad han lovede dem og vilde aldrig skilles ved dem, og det Første er heller ikke uforklarligt, thi da Styx, efter Navnet at dømme, er Modbydeligheden selv, kan vi nok forstaae,  at de Græske Guder svor ved hende, som Andre ved Fanden; men hvordan Styx kunde blive Moder til fornævnte Børn, det er vist en af de Ægyptiske Hemmeligheder, der ikke bliver sand, førend “Venstre bliver Høire”. Vi kan imidlertid nok see, at det store “Opsving” skulde skee ved Pallas, som Søn af Krios (Iværksætteren) og Eurybia (Stormægtighed), ligesom vi heller ikke kan nægte, at en vis Modbydelighed har sin Deel i al Modstand og Kamp, saa med Ægyptisk Konst lod der sig nok udklække en Slags Historiens Philosophi af dette mythiske Æg; og at der ligger mere skiult deri end man skulde tænke, det lader sig opdage, naar man seer vist paa Stamtavlens Beskrivelse af den sortladne Frues Palads og af Meenedens gruelige Følger, naar Guder forsværge sig ved hende.
Den modbydelige Frue boer nemlig, efter Stamtavlen, ved Siden ad Pluto og Persephone, paa Grændsen af Tartaros, men hendes Klippeborg har dog Sølvpiller, som naaer til Himmelen, og det sølvklare Vand i Floden, som bærer hendes Navn, har saa vidunderlige Kræfter, at en meensvoren Gud, som blot har nippet dertil, styrter paatimen baglænds om, bliver aandeløs og maalløs og smager i et heelt Aar hverken Nektar eller Ambrosia, men ligger i en fæl Dvale, og maa siden i hele otte Aar gjennemgaae den ene Skiærsild hedere end den anden, førend han igien i det tiende Aar faaer Lov til at vise sig paa Olympen og lægge sit Ord i Laget med de andre Guder.
Alt dette klinger nu vistnok saa ægyptisk, at man  kan ækles ved at ransage det, men overvinder man sig til at giøre det, da finder man dog den Modbydelighed, som Sandheden paa en Maade har tilfælles med Løgnen, da de naturligviis ligelidt kan udstaae hinanden, altsaa hvad vi sædvanlig kalde Modsigelsens Grundsætning, og kan ikke sige er slet skildret som en Klippeborg paa Grændsen af Tartaros, hvis Sølvpiller naae til Himmelen; thi al mulig, guddommelig saavelsom menneskelig, Sandheds-Erkiendelse staaer og falder jo med Modsigelsens Grundsætning, som dog udspringer af Sandhedens Forhold til Løgnen. Seer vi nu, det er den klare Selv-Modsigelse, de meensvorne Guder drikker i sig med Vandet af Styx, da undrer deres Døds-Dvale og Maalløshed os heller ikke, thi den klare Selv-Modsigelse er Løgnens Brændemærke, som enhver Aand forstummer ved og føler sig tilintetgjort af. Selv Kiødhovederne gaaer det ikke bedre i deres Kreds, men da den ligger udenfor Aandens Verden, kan de naturligviis om Ting i den forsværge sig titusinde Gange, uden at det anfægter dem, hvad en Titusindedeel af var Nok til at dræbe en Olympier.
Kort efter Styx seer vi af Stamtavlen, at Hekate giæstede Olympen, og hvad der ikke før havde været Stads, saa blev der nu, thi hende overvældede Zeus ret egenlig med Gaver og Forrettigheder, saa ved alle Offer-Gilder skulde hun paakaldes allerførst, og hvem hun bønhørde kunde prise sig lykkelig, ja baade i Himlen og paa Jorden skulde hun have Æren, saa man seer slet ikke, hvad Zeus beholdt, og man bliver reent ør i  Hovedet, hvis man ikke lægger Mærke til, at det Hele dog kun løber derpaa ud, at Hekate fik Lov til at være den hun var, og beholde hvad hun havde:
Ei Vold hun led, eller ringeste Tab, 
   Paa hvad hende før var tilfaldet, 
   Ved gammel Udskiftning af Fællesskab, 
   
Titanernes Skielsætning kaldet.
Sagen er nemlig den, at, som eneste Datter af Perses (Tærningkasteren) og Asteria (Stjernekigersken), var Hekate Begges Arving, altsaa efter gammel Regning “Lykken” selv, og nu begriber vi godt, baade hvi hun var saa velkommen paa Olympen, og hvordan Zeus kunde være saa urimelig gavmild, uden at der dog gik noget fra ham, da man jo aldrig kan give for meget for at have Lykken med sig. Det er derfor kun Skielmeri af Skjalden, naar han trækker os ved Næsen rundt omkring baade til Lands og Vands, og forsikkrer, at baade paa Marken og paa Torvet, i Striden og i Stalden, raader Hekate for Lykken, ja, har baade Guders og Menneskers Skæbne i sin Haand, thi det er en følgelig Sag, at der skal Lykke til Alting, selv til at giøre Ulykker.
Hekate-Mythen, som ved første Øiekast synes bælgmørk, er da egenlig alt for klar, giennemskuet, saasnart den opdages, og siden med sin soleklare Tomhed ingen Ting værd, undtagen til at lære os, at Klarheden i og for sig selv er ingen Herlighed, saa for Dybdens Skyld er det klogest, indtil videre, at forlige sig med Dunkelheden, som, det har ingen Nød, jo vil klare sig med Tiden.
I Grækenland har for Resten den ægyptiske Lykkedises Lykke været tynd nok, thi naar vi undtage Demeter-Hymnen, hvor den vildfarende Moder lykkeligviis møder Hekate og kommer derved paa det rette Spor, da møder vi aldrig ellers Lykken under det fremmede Navn, men derimod hvert Øieblik under det ægte Græske “Tyche”, som Pindar skal have foræret hende. Hermed havde han vel ikke havt isinde at skille Hekate ved sin Ære og Værdighed, men det blev dog Følgen, thi den ny Uting, der, ligesom “Tilfældet” hos os, var uden Fader, uden Moder og uden Slægtregister, fortrængde snart hende, som efter Stamtavlen havde Brev paa Lykken, og Hekate blev til en gammel Hex, som vel sagtens kunde malke sit Strømpebaand, men blev dog ikke feed deraf.
Alt hvad Stamtavlen melder os om Poseidon, den mellemste Kronide, er at han i Barndommen blev slugt af sin Fader Kronos, men kom dog op igien, hører, med sine Brødre Zeus og Pluto, til det store Kløverblad, hedder Bulderbasse, Jordklemmer og Jordryster, og er gift med Nereiden (Havfruen) Amphitrite, som har sin Styrke i at stille de oprørte Bølger, og har født Poseidon en guddommelig Søn ved Navn Triton, der boer hos sine kiære Forældre i det gyldne Slot paa Havsens Bund.
Heraf maae vi da slutte os til Poseidons kongelige Indflydelse paa Havet, thi hverken finder vi i Stam tavlen Noget om den berømte Deling af Herredømmet, ikke heller spores engang den vældige Trefork, som altsaa synes at være et senere Arbeide. Da nu desuden den gamle Okeanos, efter Mytherne, maa tænkes i fuld Besiddelse af sin forrige Værdighed, og vi heller ikke høre noget til at Uranos-Broderen, den ældgamle Pontos, har taget Deel i den store Strid, saa maa vor Forestilling om Poseidons Stilling være temmelig forvirret, til vi besinder os paa, at det var dog egenlig Menneske-Naturen, de Græske Guder enten stredes eller stræbde at enes om, i den Forudsætning, at Resten maatte følge af sig selv. Naar vi derimod lægge Mærke til de indvortes Opbrusninger og Rystelser, som har deres Billede i Jordskiælvene og det oprørte Hav, da seer vi, at Lidenskabeligheden udgiør Poseidons naturlige Kongerige, hvis Grændser vel, som Havets, er vanskelige at sætte, men hvis Virkelighed dog er sikker, og hvis Beskaffenhed er kiendelig nok. Herpaa hentyder da ogsaa baade Poseidons Navn og den Voldsomhed, der er i alle hans mythiske Bevægelser, selv naar de skal være af det kiærligste Slags, og naar vi lægger vel Mærke til, at det er Amphitrite, som, med sine Systre Kymodoke (Bølgefavnerske) og Kymatolege (Bølgejævnerske), beroliger baade Stormen og Havets Brusen, da seer vi, han var godt gift, thi uden saadan en Medhjelp bliver al Lidenskabelighed grændseløs ødelæggende. Sønnen Triton, om hvem vi mythisk slet ikke veed Andet, end at han kiønt blev hjemme hos sine kiære Forældre og i det Høieste blæste Bølgerne et Stykke i sin Muslingskal, udtrykker da  Beroligelsen selv, som Frugten af det lykkelige Ægteskab, og Amphitrites Navn lader sig oplyse af de tre Verdensdele, der ikke blot omringe Middelhavet, men ogsaa beroliger det i Sammenligning med den Spanske Sø; thi det Samme giør hun ved at omfavne Poseidon.
Vil vi nu see nogle voldsomme Udbrud af Poseidons Lidenskabelighed, der i Menneskelivet svare til Jordskælv og Havets Oprør, da stiller Mytherne os dem for Øie i hans Sønner: de formastelige Aloider: Otos og Ephialtes, samt Orion, som havde sin Gang paa Havet, og med den Sidstes Moder Euryale (Vidflakke), som var en af Gorgonerne, skal vi nu strax stifte nærmere Bekiendskab.
Selv Treforken, hvormed Poseidon siges at oprøre Havet, er ingenlunde grebet af Luften, thi den voldsomme Lidenskabelighed, der oprører Menneske-Naturen, har virkelig tre Grene, eftersom Magt, Ære og Fornøielse indslutter i sig Alt hvad man kan rase for.
Pontos, den ældgamle Havmand, har vi neppe havt Leilighed til at nævne, siden vi strax i Begyndelsen hørde, at han og Uranos var Gæas første faderløse Børn; men nu maae vi dog nødvendig huske paa ham, da vi i Halvgude-Mytherne immer støde paa hans Afkom, som det er umuligt at hitte Rede i, naar man ikke har faaet Øie paa Stamfaderen, der afsides fra  Uranionerne har en vel dunkel, men dog selvstændig Tilværelse.
Stamtavlen lærer os da ogsaa, at Pontos havde tre Sønner med Gæa, som hedd Nereus, Thaumas og Phorkys, og to Døttre: Keto og Eurybia, af hvilke den Sidste, ved at ægte Uranionen Krio, blev Moder til Astræos, Pallas og Perses, og fra Pontos-Sønnerne nedstammede igien tre Slægter, som vi omhyggelig maae skille ad, da de var hinanden meget ulige.
Den Ældste, Nereus, faaer nemlig i Stamtavlen den mageløse Lovtale:
Man kalder ham Gubben, i Retvished snild,
   Sandfærdig, oprigtig, uskyldig og mild,
og han har, med Okeaniden Doris, ikke mindre end halvtredsindstyve Døttre, de berømte Nereider (Havfruer), hvoraf vel kun den Ene Nemertis (Uskyldigheden) er hans udtrykte Billede, men som vi dog alle maae forestille os under en blid og elskelig Skikkelse. Vi har ogsaa nylig hørt, at det er Nereiden Amphitrite, som med to af sine Systres Hjelp beroliger Stormen og Havet hos Poseidon, og Nereiden Thetis med Sølvfødderne er ved Iliaden endnu blevet langt navnkundigere, og fortiener virkelig at nævnes, om ikke for hvad Iliaden siger, saa for hvad den fortier, at baade Zeus og Poseidon havde beundret hendes Skiønhed, og kun overladt hende til en Dødelig, fordi  Themis eller Prometheus, eller maaskee Begge, havde spaaet, at hendes Søn skulde overgaae sin Fader.
Den anden Pontide Thaumas faaer derimod i Stamtavlen ingen anden Roes end at han er stor, nævnes aldrig siden og har med Okeaniden Elektra tre Døttre, der vel alle udmærke sig ved deres Hurtighed:
Som Fugle just
De fare og som Aandepust,
men er dog ingenlunde Alle af det gode Slags; thi kun Iris farer Olympiernes Ærinder, mens hendes Systre: Aello og Okypete, farer om paa deres egen Haand og giør Ulykker allevegne, og derfor kalder man dem Harpyer eller Dragedukker.
Ligesom nu Thaumas er midt imellem Begge, saaledes er den tredie Pontide Phorkys rundt ud den Slemme, thi Stamtavlen kalder ham trodsig, og dertil svarer hele hans Afkom med sin Syster Kete. Han havde nemlig to Hold slemme Døttre: Nogle, som baade Guder og Mennesker kaldte graa, fordi de var graa af Modersliv, men som ellers hedd Pephredo med det klare og Ennyo med det gule Slør, og Andre, som er blevet frygtelig navnkundige under Navn af Gorgoner, men hedd for Resten Stheino, Euryale og Medusa. Den Sidste, som var den eneste Dødelige, blev igien, ved Poseidon, en ulykkelig Oldemoder til mange Uhyrer, som siden skal opregnes, og Euryale blev, ogsaa  ved Poseidon, Moder til Orion, hvis løierlige Historie vi nu skal høre.
Somme har vel gjort Orion til en Uting, der paa en ækkel Maade var skabt af Zeus, Poseidon og Hermes, ja, maaskee af Apollo med; men skiøndt Grovheden ikke er uvittig, seer man dog strax, det er kun Spas, mens han, efter den ordenlige Fortælling hos Apollodor, som sagt, var en Søn af Poseidon og Euryale, og lærde af sin Fader at gaae paa Havet. Han stak vel den letsindige Fru Eos i Øinene, men synes ikke at have ændset hende synderlig, thi først var han gift med den kalkunske Fru Syde, som vilde maale sig med Here og kom derfor hovedkulds til Hades, og siden beilede han, nok ikke alt for fint, til Ønopions Datter Merope, hvad dog kom ham dyrt at staae, thi Faderen, som man kan see paa Navnet, var vant til Mosten, drak ham under Bordet og stak saa begge hans Øine ud. Det var paa Chios, og hvordan han slap derfra til Lemnos, det veed man ikke, men der havde Hephæstos dengang sit Værksted, og gav ham en af sine Drenge til Ledsager, som satte sig op paaskrævs og viste Vei mod Østen, som Orion befalede. Han gik nu saalænge med Solen i Øinene, til han fik sit Syn igien, og kom saa tilbage til Chios, men her maa enten han eller Mythographen have gjort et halsbrækkende Spring, thi, efter et forblommet Ord om at han bygde sin Fader et Palads under Jorden som et Hephæstos-Værk, snapper Eos ham lige med eet og fører ham til Delos, hvor Artemis enten slaaer Trille med ham til han styrter,  eller skyder ham, uden at vi høre, hvorfor. Fra andre Kanter har man imidlertid forskiellige Rygter om Grunden til Gudindens Vrede, saa Nogle siger hun skiød ham, fordi han vilde forgribe sig paa hende eller En af hendes Nærmeste, og Andre at hun lod en Skorpion stikke ham, fordi han var saa lidenskabelig en Skytte, at han vilde udrydde alle Dyrene.
At nu Orion tidlig er blevet sat iblandt Stjernerne og har faaet en vis himmelsk Navnkundighed, der endnu vedvarer, det er noksom bekiendt; men den Pontiske Mythekreds, hvortil han hører, ligger i et uigiennemtrængeligt Mørke for os, indtil det lynslaaer os, at i Grækernes Billedsprog har Havet en dobbelt Betydning, saa vel afbilder det i sin oprørte Tilstand Lidenskabeligheden, men i sin rolige og klare Skikkelse afbilder det Menneske-Forstanden og dens naturlige Virksomhed. Ved den første Green af Pontos-Stammen maae vi derfor sætte os tilbage i Havets og Menneskelivets Guldalder, førend Poseidon blev født og begyndte at røre op med sin Trefork, thi da er Gubben Nereus født, den retvise Sandsiger, som vi sædvanlig kalde Samvittighed, men gienkiende under alle Navne, og da har han, med en tilsvarende Okeanide fra Hjertedybet, avlet alle de milde og vittige Havfruer (Nereiderne), som endnu i Poseidons-Tiden stræbe at skille Skyerne ad og berolige Elementerne.
Nu seer vi Grunden til Svogerskabet mellem Poseidon og Nereus, og selv Amphitrites berømte Syster, Thetis med Sølvfødderne, lære vi at for staae, naar vi lægge vel Mærke til Spaadommen, at hendes Søn, dødelig eller udødelig, skulde overgaae sin Fader, thi hun udtrykker altsaa den ædle Nyfigenhed eller Videlyst, og er den naturlige Moder til Fremskridtet i Kundskab og Forstand, som de gamle Guder endnu sædvanlig er meget bange for. Den beenrappe Achil havde da Grund nok til at være stolt af sin Moder, men hun havde ogsaa Grund nok til at græde over ham, ikke blot fordi han forløb sig, men især fordi hendes tvungne Giftermaal med en Dødelig slet ikke svarede til det Løb, hendes Navn betegner og hendes Hu stod til. Hendes Maal var nemlig med Nødvendighed den fulde Klarhed, derfor havde hun Sølvfødder, som, naar man ret seer paa dem, fordunkler Heres Guldtøfler.
Vender vi os nu til den anden Pontos-Søn Thaumas og hans Frue, Okeaniden Elektra, da seer vi strax paa Navnene, at stort skulde det være, baade underligt og glimrende, som naar Forstanden hæver sig til et høiere Overblik, men bliver da lettelig kun stor i sin egen Indbildning. Ved de tre flyvende Havfruer: Iris (Synskredsen) Aello (Hvirvel) og Okypete (Flygtighed), maae vi da tænke paa de saakaldte høiere Anskuelser, og finder det da vittigt nok, at Grækerne kaldte de to Trediedele Harpyer og gav dem Skyld for Alt hvad der blev pludselig borte, ligesom vi siger, det fløi bort med Vildgiæssene, men vi finde det ogsaa i sin Orden, at Iris, som traadte i Olympiernes Tjeneste, er en Undtagelse, thi saaledes kan  Forstanden endnu ved Aandens Hjelp hæve sig til et virkeligt og gavnligt Overblik.
At nu ogsaa virkelig Iris, som Olympiernes Sendebud, havde et aandeligt Ærende at røgte, det seer vi vistnok ikke i Iliaden, hvor hun kun er en mageløs letbenet Terne, men desbedre i Stamtavlen, hvorefter det er hendes Kald, hvergang Guderne skal giøre Eed eller, i alt Fald, naar de har forsvoret sig, at hente det farlig klare Vand hos Styx i Guldkanden, altsaa at oplyse og anvende Modsigelsens Grundsætning.
Om Harpyernes mythiske Virksomhed har vi derimod kun et løst Rygte, i Sagnet om Argonauterne, hvorefter de snappede Maden af Munden paa Kong Phineus i Salmydessa, men blev af Boreas-Sønnerne Zetes og Kalais (Fire og Hale eller Slip og Tagfat) enten ødelagte eller dog nødte til at tæmme Snaphane-Lysten, og det maae vi da helst lade staae ved sit Værd; thi vel var det af de selvgjorte høiere Anskuelsers Historie nemt at godtgiøre, at Harpyerne har snappet Maden af Munden paa bedre Spaamænd end Kong Phineus synes at have været, og Boreas-Sønnerne har ogsaa ganske rigtig været efter dem, men enten maa der have været langt flere Harpyer, end Stamtavlen nævner, eller de maa være sluppet heelskindet, thi man kan tydelig nok spore de Rovfugle endnu den Dag idag.
Kommer vi nu endelig til den trodsige Phorkys, som med sin egen Syster avler  de Graa og Gorgo nerne, da seer vi strax paa Afkommens Beskrivelse, at dette er Vanskudet paa Pontos-Stammen, der enten, som i  de Graa af Modersliv (Gammelfødte) er aldeles ufrugtbart, eller, som i Gorgonerne, bærer kun Medusa-Hoveder. Vi kiender desværre, ogsaa nuomstunder kun alt for godt Forstandens tilsvarende Virke-Kreds, hvori Siælen dels med tomme, ørkesløse Grublerier stræber at opmaale den bundløse Afgrund, og dels i lidenskabelig Misforstand (gorgonisk Forbindelse med Poseidon) bringer idel Misfostre til Verden.
Om Medusa selv og hendes gruelige Afkom skal vi imidlertid siden tale, og om Orion, den vilde Jæger, som en Søn af Poseidon og Gorgonen Euryale (Storvildfarelsen eller Vidtløftighed i slet Forstand) maae vi helst fatte os saa kort som muligt; thi hvem der har noget Bekiendskab med Philosophiens Historie og Syn for Gangen deri, vil let gienkiende Orion, og hvem der, som de Fleste, fattes enten begge Dele eller blot en af dem, vil selv de tydeligste Kiendemærker ikke nytte. Kun som Vink for hvem der forstaaer en halvkvæden Vise, vil vi da bemærke, at han, der spanker saa stolt paa Havet, gifter sig først med Syde (Overdrivelsen) og forgriber sig saa paa Merope (Tungemaalet eller Menneskerøsten) forblindes af Ønopion (Rusen) og falder af sig selv, naar han kommer til Delos (Aabenbaringen), ligner paa et Haar den pantheistiske Naturphilosophi, der, for et Øieblik siden, stræbde at giøre hele Verden forrykt. Ogsaa Hephæstos-Drengen, der red  ham, da han havde mistet Synet, og som en enkelt Gammel med Rette kalder (ikke Kedallion, men) Indallion (Spøgelset), er da aldeles paa sit rette Sted, og det splinterny Syn, Orion skal have faaet ved Solstik, passer ypperlig til den underjordiske Bygningskonst, han derpaa med Held skal have lagt sig efter; thi begge Dele har ogsaa i vore Dage fulgdes ad, saa deres Virkelighed i de philosophiske Hjernespinds Historie er hævet over al Tvivl.
Der er, efter Stamtavlen, to Slags Græske Halvguder, eftersom enten Fader eller Moder hører til de Dødelige, og det er vittigt nok, da der virkelig findes to Helte-Slægter paa Jorden, hvoraf den Ene har sit Udspring fra Guder eller høie, aandelige Forestillinger, og den Anden fra Gudinder eller dybe, hjertelige Følelser; men denne Inddeling passer ikke godt paa de Græske Halvguder, blandt andet, fordi Olympens Gudinder havde ikke synderligt Hjerte, saa deres jordiske Børn var neppe værd at nævne.
Det Eiendommelige ved de Græske Halvguder, som nogenlunde svare til Navnet, er derimod, at de ikke, som de Nordiske, er Stamfædre til berømte Helteslægter, men har sædvanlig en eller anden høiere Tanke, som de leve og virke for, enten bestandig, som Hermes, Dionysos og tildels Herakles, eller kun paa en kort Tid, som Perseus, Minos, Theseus og alle de Andre.
Naar vi nu høre af Diodor, at Zeus havde i Alt sexten jordiske Kiærester, hvoraf Herakles-Moderen Alkmene blev den Sidste, fordi Zeus aldrig siden fandt Nogen, der var den Ære værd, og vilde ikke sætte en Bonde ovenpaa en Herremand, da skal vi deraf ikke blot lære, at vi nu kun har de Græske Halvgude-Myther i en meget forvirret Skikkelse, men især, at det sædvanlige Begreb om Forbindelsen mellem Zeus og Jordens Døttre er ligesaa falsk som det er slibrigt, og den arrigste Misforstand af Grækernes Billedsprog, hvori al inderlig Forbindelse betegnes ved Omfavnelse og Fødsel. Ligesom nu Halvgude-Tiden hos ethvert Folk varer ikke en Dag kortere eller længere end de staae i levende Vexel-Virkning med deres Guder, eller har levende Tro paa deres Myther, som et guddommeligt Billedsprog; saaledes er, efter Alt, hvad vi veed, fem til sex Aarhundreder den naturlige Længde af en saadan Aands-Nærværelses Tid, og ventelig har da hos Grækerne de sexten Halvgude-Fødsler betegnet ligesaa mange Menneske-Aldere. Gaaer vi nu ud fra de firehundrede Aar, som Herodot siger, laae i det mindste mellem ham og Homer, der alt havde Herakles-Mythen et godt Stykke bag sig, da faaer vi en mythisk Tids-Regning, der vist nok i det Enkelte er høist usikker, men giver os dog i det Hele den sikkre og meget vigtige Oplysning, at den yngste af alle Grækernes Halvgude-Myther er født omtrent tusind Aar f. Ch., og var i mythisk Forstand Aandens sidste Livstegn, saa det har kun lidt at betyde, hvad Grækernes 
 Skriftkloge mange Aarhundreder efter Mythernes Død giættede om Gudernes og deres Sønners Fødsel.
Af alle de sexten naturlige Sønner, Zeus skal have havt, nævner for Resten Stamtavlen kun Hermes, Dionysos eller Bacchos, og Herakles, som da vel maae have været Kiæledæggerne, og er saagodtsom de Eneste, vi veed noget mythisk Mærkværdigt om. Vel nævnes ogsaa Perseus i Stamtavlen, som Medusas Banemand, men uden al nærmere Betegnelse.
Det er ikke meer end netop, at "Philyriden Chiron" nævnes i Stamtavlen, og det endda paa et meget mistænkeligt Sted, i Anledning af Jason og Medea, hvis Søn Medios han skal have opdraget; og det er da først i Bibliotheket vi læser, at Chiron var en tveartet eller tvetydig Kentaur, født af Kronos og Philyra. Efter samme Hjemmel boede han paa Pelion, hvor han opdrog den ulykkelige Aktæon, Asklepios og Achil, men blev af Vanvare skudt i Knæet med en forgiftet Piil, da Herakles forfulgde de andre Kentaurer, og ønskede sig da selv Døden, som han ogsaa fik ved at bytte med Prometheus.
Naar vi hertil lægger, at Chiron skal have opdraget mange andre berømte Mænd og oplært dem ligesaavel i Musiken og andre frie Konster, som i Medicinen, samt at han var gift med Nymphen Chariklo og havde en Datter, som hedd Okyroe eller Melanippe, da er det Alt hvad der har naaet os om dette gaadefulde  Væsen, der allerede som den eneste Halvgud fra Kronos-Dagene maa tiltrække sig vor særdeles Opmærksomhed.
Da nu Chirons eget Navn tydelig nok peger paa Haanden, og hans Moder Philyras paa Lindebarken, som hørde til Skrivertøiet, saa kan det aldrig feile, at han jo var Grækernes mythiske Udtryk for deres ældste Skrivekonst, som, efter i Heltetiden at have havt stor Indflydelse paa Dannelsen i alle Retninger, uddøde med den. At nu denne ældgamle Skrift har været en Billedskrift af fremmed Oprindelse, maa man giætte sig til, men det passer dog godt nok med, at Chirons Ægtefælle hedder Chariklo (Lignelyst), og hans Datter Okyroe (Flydefart) eller Melanippe (Sorteblis) ligner saa grangivelig Bogstav-Skriften med Sort paa Hvidt, at hun sikkert var den Prometheus, af hvem han tilbyttede sig Døden.
Da man ikke veed, hvad Navnet “Kentaur” skulde betyde, kan man heller ikke sige, hvoraf Chiron kaldes saa, men det er klart nok, hvorfor man kunde kalde Billed-Skriften tveartet og tvetydig, og naar det hedder, at Chiron beroligede Aktæons utrøstelige Mynder ved at give dem en Skygge af ham, da er det, hvad vel ogsaa Bogstav-Skriften har gjort utallige Gange, ved at trøste Folk over det forstummede Ord, som de selv har været med at aflive, men hvad dog Billed-Skriften, der søgde at afmale Ordet, syndes ret egenlig at være skabt og skikket til.
Ventelig har man for Resten i det gamle Grækenland 
 havt to forskiellige Billedskrifter: en ægyptisk og en phønicisk, og Philyra er da, ligesom Duerne ved Dodone, af ægyptisk Byrd, thi derpaa henviser Tørheden og saa at sige Haandgribeligheden i alt hvad Chiron befatter sig med.
Atlantiden Maia og hendes Søn ved Zeus, de Udødeliges Herold, den navnkundige Hermes, nævnes kun netop i Stamtavlen; men i Dagværket seer vi ham træde i Virksomhed, baade som Olympisk Sendebud og som Rænkesmed, thi han narrer ikke blot Epimetheus til at modtage Pandora, men har selv indblæst hende Frækhed og Rænkespind.
Hans ypperste mythiske Dagværk er imidlertid, efter den saakaldte homeriske Hermes-Hymne og Bibliotheket, det fine Kotyveri paa Musebjerget, som han begik i sin spæde Barndom, mens han endnu laae i Svøbet, og gav Apollo-Kiørene Sko paa, saa Ingen kunde spore dem. Herved forgreb han sig vel grovelig paa Næstens Eiendom, men skiøndt Apol ogsaa snart opdagede Tyven i den Kylleniske Grotte, kunde han dog hverken finde Kosterne eller faae Tyven, der var Mester født, til at skrifte Sandheden, da han blev ved at paastaae, med Skielmen bag Øret, at han var saa uskyldig som Barnet i Vuggen. Apol tog da Krabaten og bar ham op paa Olympen, hvor han endelig maatte gaae til Bekiendelse og love at give Apol sine Malke-Kiør igien, men To af dem havde han allerede fortæret og gjort Strænge af  deres Tarme til en Skilpadde-Skal, som derved blev en Lyre, og Resten af Kiørene byttede han sig til af Apol, som fik Lyst til Lyren. Saaledes blev Hermes da Hyrde paa Musebjerget, og da han for Morskabs Skyld gjorde sig en Syrinx eller Rørpibe, fik Apollo ogsaa Lyst til den, og kiøbde den for sin Guldstav, men Hermes var saa nærig, at han vilde havt Spaadomsgaven ovenikiøbet, og skiøndt Apol fandt, at det gik for vidt, gav han ham dog Anviisning paa en vis Giættekonst, der lod sig lære. Efter Hymnen, som bærer hans Navn, og er ventelig den, de Gamle tilskrev Alkæos, var det tre Nympher paa Parnas, altsaa Muser, Hermes skulde gaae i Skole hos, og lære at giennemskue og beherske alle Dyrene, fra Lammet til Løven.
Endelig udnævnde Zeus ham til Herold og Sendebud mellem sig og de underjordiske Guder, og derved bemærker Hymnen, at Pluto, skiøndt selv ubegavet, er dog ganske gavmild, ventelig efter Ordsproget: den giver mest, som mindst formaaer.
Da vi nu veed, at Hermes hos Grækerne, ligesom Thot hos Ægypterne, var en halv mythologisk og halv historisk Personlighed, hvem man takkede for mange snilde og nyttige Opfindelser, men især for Bogstav-Skriften, saa maae vi vente, at hans Mythe ogsaa dreier sig derom, og vi skuffes ingenlunde i vor Forventning; men vil vi ret have Fornøielse af Betragtningen, maae vi udvide vor Synskreds, og ikke blot, som hos Chiron, tænke paa Forholdet mellem Bogstav-Skrift og Billed-Skrift, men ogsaa paa det Tilsva 
       
       rende mellem Hverdags-Sprog og Billed-Sprog, eller Prosa og Poesi, og selv paa den finere Forskiel mellem Fabel og Mythe, som mellem Giættekonst og Spaadomsgave; thi paa alt dette spiller Sagnet om Mester-Tyven, som bestjal Apol og endte en mager Proces med et fedt Forlig, hvorved han beholdt Kosterne, og om Mester-Tolken mellem Olympierne og de Underjordiske, som forstaaer Begges Sprog. Hermes-Navnet skal følgelig betyde Baandet, som han er, ikke blot mellem Haand og Mund, men mellem Olymp og Hades, Aandens og Skyggernes Verden, saa det tilsvarende Begreb er hvad vi med eet Ord kalde Literaturen, og tale virkelig om, som et eget levende Væsen, der bestandig er paa Færde, deels for at stjæle og deels for at bringe Budskab mellem smaa og store Verdener. Forsaavidt man nemlig stjæler, naar man tager en Andens uden hans Vidende og Villie, da er jo i Literaturen Tyveri et nødvendigt Onde, og er en ærlig Sag, naar vi giør vore Sager saa godt som han, der gav Apollo-Kiørene Sko paa til at løbe let, og drev dem i Huus ved Alpheos-Floden, hvor man havde ligesaa ondt ved at finde dem, som vi endnu har ved at gienfinde Billed-Skriften i Alphabetet. I Henseende til at løbe Ærender, baade for de olympiske og de underjordiske Guder, kommer Literaturen ogsaa bestandig mere til at ligne Hermes, thi Bogtrykker-Konsten og Dampen har nu aabenbar givet den et Par Fod-Vinger eller Talarer, der svare til dem, han afbildes med.
Tænke vi os nu en saadan Literatur, som den  Græske, da kan vi godt forstaae, at han, der skulde gaae og giælde for den, maatte have Zeus til Fader, og at Moderen heller ikke var ilde valgt, lærer baade hendes Navn og Hulens, hvor hun laae i Barselseng, thi Maia betyder Finger-Følelsen og Kyllene den hule Haand, som alle hurtige Penne maae kalde Moder og Vugge.
Husker vi endelig, at Maia var en Datter af Himmelbæreren Atlas, Broder baade til Prometheus og Epimetheus, den sunde og den syge Fornuft, altsaa Legemligheden, der virkelig paa en Maade bærer alt det Aandelige vi har, da seer vi at Slægt-Registeret er i sin naturlige Orden, og faaer meget bedre Tanker om Stamtavlen end selv dens Lovtalere hidtil har havt.
Betænker vi nu paa den anden Side, hvilken Rolle Skrivning og Regning spiller i Handel og Vandel, og hvilken Rolle Handelen med Phønicierne maa have spillet i Grækernes Historie, da forstaae vi let, hvorledes Hermes maatte blive den halv mythologiske og halv historiske Person, som enhver ægte Halv-Gud er, og medens han for de senere Græske Historieskrivere blev Idealet af en klog og snu Kiøbmand, brugde naturligviis de senere Digtere ham, som en “tjenstagtig Aand”, man kunde give hvad Ærende, man vilde, og tillægge alle de Finter, man nok vilde spille, men ikke svare for. Allerede i de Homeriske Digte er Hermes en saadan Vindspiller med et Olympisk Echo, og lærer, som en Mestertyv i Tugthus-Forstand, Autolykos paa  Parnasset baade at lyve og stjæle, uden at det bør komme ham til Skade paa hans mythiske Navn og Rygte, da det Første er en blot Misforstaaelse af den Troskab, hvormed han røgter alle Olympiske Ærender, og det Andet er reen Bagtalelse, da Autolykos (selvgjort Ulv) er nødt til at svare for sig selv. Løierligt nok, for Resten, at det den Dag idag gaaer med Literaturen ligesom med Hermes, at den faaer Skyld for alt det Onde, der skeer i Læseverdenen, og det er i denne Henseende ordenlig mærkværdigt, at selv naar Althemenes (Lægedommen) slaaer sin Syster Apemosyne (Sundheden) ihjel, skal Hermes, efter Bibliotheket, igrunden ogsaa være Skyld i det. Paa den anden Side ligner Hermes ogsaa Literaturen deri, at han faaer Æren for meget, han umulig kunde giøre, og da især for det Konst-Stykke ei alene at have stjaalet Senerne, Typhon skar af Zeus, men at have sat dem paa igien, hvad netop er ligesaa troligt, som at Mythographerne kan opvække de afdøde Guder.
Dersom ikke Pan baade i det udartede Grækenland og hos os var slumpet til en meget uforskyldt mythologisk Navnkundighed, skulde den fule Trold med Bukkebenene her aldeles være forbigaaet med Taushed; men nu maa det dog i Forbigaaende oplyses, at hverken findes han i Stamtavlen eller selv i de Homeriske Digte, men dukker først op i den aabenbar uægte Pans-Hymne, og det kun som en Søn af Hermes, der, som sagt,  maa bære Skylden for Alt hvad der fødes i Læseverdenen, især for det Anonyme, som Ingen vil være bekiendt. Vi kan imidlertid spore, at Pan ogsaa er blevet kaldt Søn af Zeus enten med Thymbris (Stramhed) eller med Hybris (Frækhed) og den Sidste er aabenbar hans rette Moder, uden at man kan regne, hvem hun vilde udlægge til Barnefader. Da vi imidlertid af Herodot veed, at Pans-Mythen, med alle sine stygge Bukkespring, havde hjemme i Ægypten og var i Grækenland yngre selv end den Trojanske Krig, maae vi, paa alle de Olympiske Guders Vegne, fralægge dem al Deel i hvad deres Propheter har skammet sig ved at nævne.
Kun fordi Pan (Alt) paa Græsk kunde betyde Alt hvad man behagede, kom han til uforskyldt Ære, da man ikke længer troede paa Nogen af Guderne, men spillede kun med deres Navne; thi da blev naturligviis Pan, som Pantheismens Sjæl, udraabt til alle de Olympiske Guders ægte Søn og rette Arving, som vel i sin Ungdom kun udmærkede sig ved sine Bukkespring i Arkadien, men blev siden en stor Philosoph, der af Bukken kun beholdt Skiægget, og hialp, som Ægipan, Hermes betydelig, da han gjorde sit berømte Mesterstykke med at hjelpe Zeus, den Magtesløse, til Kræfter paany.
Efter Bibliotheket var Deukalion Søn af Titanen Prometheus og giftede sig med Pyrrha, Datter af Epimetheus og Pandora, og i deres Dage  var det, Zeus med en stor Oversvømmelse ødelagde Kobber-Alderens trodsige Jetter, men Prometheus lærde sin Søn at bygge en Ark, hvormed han, efter ni Dages Drift, strandede paa Parnas, og dette Ægtepar befolkede Grækenland paany, ved at kaste Stene bag sig, som blev til Drenge og Piger. Dette skedte Alt efter Kronidens Villie, og desuden efterlod Deukalion og Pyrrha sig to mærkelige Sønner: Hellen og Amphiktyon, af hvilke den Første, ved Nymphen Orseis blev Fader til Doros, Ksutos og Æolos, og giennem Ksutos Bedstefader til Achæos og Jon. Deukalion havde ogsaa en Datter, ved Navn Protogenia, som ved Zeus blev Moder til Æthlios og Oldermoder til Ætolos, men om Amphiktyons Afkom tier Bibliotheket, saa det er efter et endnu løsere Rygte, at Lokros nedstammede fra ham.
Denne Græske Anvendelse af Arke-Sagnet har intet Eiendommeligt uden Steen-Kastningen, som klinger ægyptisk; Grækerinderne kan ikke være tjent med at nedstamme fra Pandoras Datter; og det tørre Navne-Register er som en Steen at bide i; men dog spore vi det Meste deraf hos Pindar, og for at blive ret vendt i Grækernes Mythologi, saavelsom i deres Historie, maae vi vide og huske, hvad de forstaaer ved ægte 
Hellener, som altsaa er baade Æoler, Dorer, Ioner, Achæer og Ætoler.
Naar vi imidlertid i Mythologien tale om det Græske Element i Forhold til det Ægyptiske og Phøniciske, da forstaaer vi ikke blot det saakaldte 
      Helle niske, men ligesaavel det Pelasgiske; thi vel seer vi af Bibliotheket, at Pelasgos agtedes for Stamfader til de kobberklædte Jetter, som Zeus ødelagde ved Syndfloden, men deels kaldes dog Pelasgos selv en Søn af Zeus med den Inachidiske Niobe, deels kaldes Arkas ogsaa en Søn af Zeus med den Pelasgiske Prindsesse Kallisto, og endelig er det historiskdelvis fremhævet i A klart, at baade Arkader og Athenienser, som regnedes til Pelasgerne, var i Aanden Brødre til 
Hellenerne.
Efter Bibliothekets Slægt-Registre skulde de oprindelige Argiver være en ganske egen Stamme, som udsprang fra Okeanos-Børnene Inachos og Melia, og havde altsaa det ægte kvindelige Element, som Pandora og hendes Døttre fattedes; men de maae, i det mindste mythologisk, regnes sammen med Arkader, Athenienser og alle saakaldte Pelasger.
Efter Bibliotheket var Io en Argivisk Prindsesse af uvis Byrd, som tjende i Heres Tempel, men blev af hende mistænkt for Zeus og desaarsag forvandlet til en hvid Ko og bevogtet af Argos Panoptes (Lutterøie). Hermes fik imidlertid Befaling af Zeus til at stjæle Koen, som stod bundet til et Olietræ i Mykene, men blev røbet af Hierax (Høgen), og erhvervede sig nu, ved at dræbe Argos, sit Kiendingsnavn Argophontes (Argosbane), uden at det dog hjalp Io, da Here nu satte en Brems paa hende, saa hun bu sede al Verden rundt, og stædtes først seent ved Nilen, hvor hun fødte Epaphos og blev i sin oprindelige Skikkelse gift med Telegonos.
At nu dette er en forvirret Tale, som i Bibliotheketdelvis fremhævet i A end bliver galere ved at Io aabenbar forblandes med den ægyptiske Isis, det kan man see med et halvt Øie, men det er knapt nok, man med hele to Øine kan skimte den rette Sammenhæng, saa til at see den klarlig maatte man i det mindste have Fire, ja, med Hensyn paa Argos Panoptes, ventelig have et Øie paa hver Finger.
Naar man imidlertid blot veed, at Io betyder Glæde, har, som Heres første Præstinde, Tilnavnet Kallithya (Skiønoffer), og kaldes, blandt andet, Datter af Okeaniden Pitho (Tryllemund), da seer man strax, at det er Levninger af en Olympisk Mythe om Glæde-Disens Fødsel, som blev det store Tvistens Æble mellem Zeus og Here, og Argos Lutterøie er naturligviis Mistænkeligheden, medens Olietræet, Io tøires ved, som Fredens Sindbillede, vel maa betegne hvad Zeus taalde for Hus-Freds Skyld. Da nu ogsaa Sønnen, som Kallithya fødte Zeus, ensteds kaldes Trochilos (Kredsløb eller Rund) saa passer det ret godt paa den Svimmelhed, overdreven Glæde pleier at avle, og der behøves da ingen anden Brems til at stikke den hvide Ko, saa hun bisser.
At derimod Hermes virkelig skulde have slaaet Argos Panoptes ihiel, det maae vi, trods Tilnavnet Argosbane, benægte, da vi veed, han er lyslevende  endnu, og kan i det Høieste indrømme, hvad andensteds findes Spor af, at Hermes lukkede hans Øine med sit Spil, mens han gjorde hvad han vilde; thi det Samme kan endnu stundom lykkes Literaturen med Censuren.
Hvad endelig Ios ægyptiske Udskeielse angaaer, da er det en fortvivlet Sag, med mindre man forudsætter, at der har været en folkehistorisk Mythe om en argivisk Prindsesse Io, som Mythographerne har sammenblandet med den Olympiske; men en saadan spore vi ogsaa tydelig hos Herodot, ja, høre af ham, at Grækerne betragtede den argiviske Prindsesse Ios Bortførelse af Phønicierne til Ægypten, som Grunden til den store og langvarige Splid mellem Europa og Asien, som Perser-Krigen satte Kronen paa. Da vi nu paa den anden Side veed, at det gamle Ægyptens sidste Tidsrum, fra Psammetik til Amasis, var halvveis forgræsket, saa kan vi netop skimte den argiviske Prindsesse Ios Formæling med den ægyptiske Kong Telegonos (Skrabekage), og dermed faaer vi at nøies.
Efter Bibliotheket havde Poseidons og Lybias Søn, Belos, giftet sig med en Datter af Nilos, ved Navn Anchinoe (Snørliv), og med hende avlet to Sønner: Danaos og Ægyptos, som slet ikke kunde forliges, hvorfor Danaos, med sine halvtredsindstyve Døttre, vandrede ud og afløste Inachiderne i Argos.
  Da han imidlertid før havde lovet sin Broders halvtredsindstyve Sønner sine Døttre til Ægte, saa forfulgde de ham til Argos, og for at blive dem kvit, aftalde han med sine Døttre, at hver af dem skulde dræbe sin Beiler i Brudesengen, men En af dem, Hypermnestra, sparede dog sin Brudgom Lynkeus, og fra dem nedstammede i tredie Ledd Danae, som ved Zeus blev Moder til den berømte Perseus.
Af disse Danaider er der vel senere gjort megen Ophævelse, men da de hverken nævnes i Stamtavlen eller engang i de Homeriske Digte, saa er det et Spørgsmaal, baade hvorvidt de har spilt nogen Rolle i den mythiske Tid og hvordan man da har betragtet dem, medens det er indlysende, at Sagnet om deres Straf i Underverdenen, ved evig at bære Vand i et Sold, hverken passer med deres Forbrydelse eller rimer sig med den Efterretning i Bibliotheket, at Zeus lod dem rense ved Athene og Hermes. Begge Dele pege derimod paa, at der har været et Kundskabs og Vidskabs Forhold mellem Ægyptos-Sønnerne og Danaos-Døttrene, og det samme glimter baade igiennem deres Navne og igiennem Sagnet om et Tempel for Athene, som Danaiderne skal have bygt paa Rhodos; men da Navnene aabenbar nu er forvirrede og tildels forkvaklede, lader Forholdet sig vanskelig oprede.
Da det var i Lerna-Mosen, Hovederne af Ægyptos-Sønnerne blev begravede, og deraf den Lernæiske Vandslange udviklede sig, vil Giætningen i alt Fald være paa sit rette Sted ved det tilsvarende Herkuliske Arbeide.
Det er ensteds i Iliaden, hvor Zeus regner Endeel af sine Kiærester op, vi først finde Akrisios-Datteren og Perseus-Moderen Danae deriblandt, men dog nævnes Perseus i Stamtavlen, som den Gorgoniske Medusas Banemand, og derfor er det egenlig, vi har Trang til at vide nøiere Besked om ham. Denne finder vi da i Bibliotheket, men under saamange unyttige Omsvøb, at vi maa tage os iagt for ikke at glemme Sagen over Snakken.
Den Argiviske Akrisios (Vilderede) er nemlig her En af de mange gamle Konger, der efter en Spaadom er bange for sin Dattersøn, og smider ham derfor tilligemed Moderen ud i Stranden, dog her i en Æske, som flyder op paa Øen Seriphos, hvor Perseus frelses og opfødes af en vis Diktys, men sendes paa Æventyr efter Medusa-Hovedet af hans Broder Polydektes, som i hans Fraværelse vil bemægtige sig hans Moder. Paa dette Æventyr følger et andet om den Æthiopiske Kongedatter Andromeda, som Perseus frelste fra en Hvalfisk og fik til Gemalinde, og vendte saa tilbage til Seriphos, hvor han forstenede Polydektes med Medusa-Hovedet, men kom saa ved Larissa, af Vanvare, til at dræbe sin Morfader Akrisios og vilde derfor ikke boe i Argos, men reiste sin Throne i Mykene.
Hvorvidt nu alt dette staaer i mythisk Sammenhæng med Halvgude-Banen, veed vi ikke, men da Danae kan betyde gavmild, og det var et almindeligt Sagn, 
       at Zeus faldt i hendes Skiød som en Guldregn, maae vi vel slutte, at hun skulde udtrykke Gavmildhedens lykkelige Forhold til den Olympiske Rigdom, og hendes Søn maatte da blive Overflødigheden eller Velsignelsen, som Navnet Perseus ogsaa godt kan betyde. Dette bestyrkes ydermere ved Herodots Vidnesbyrd, at i det ægyptiske Chemmis, hvor man sagde, Danaos var kommet fra, havde man ogsaa bygt Perseus et Tempel, holdt ligesom Grækerne Ridderspil til hans Ære, og forsikkrede, at hvergang han lod sig see, blev der Overflødighed i Landet; men hvorledes dette hænger sammen med Gorgo-Jagten, som er den eneste mythiske Bedrift, vi med Sikkerhed kan tilskrive Perseus, det er svært at fatte, saa som Helt kommer han til at staae for os, ligesom han, efter det saakaldte Hesiodiske Digt, skal have staaet paa Herakles-Skjoldet uden alt Fodfæste, altsaa, om end tæt ved Jorden, dog i Luften.
Under alle Omstændigheder staaer Gorgo-Mythen paa sine egne Been, og maa behandles derefter, hvad der saa end bliver af Perseus, og det er i denne Henseende mærkeligt, at ikke blot hedder Een af Danaiderne Gorgophone (Gorgosbane), men Sex af Ægyptos-Sønnerne, som beilede til de Pieriske Danaider siges at have havt Gorgoniske Mødre, saa det Hele seer ud som en Arve-Krig eller Familie-Feide.
Vi har allerede af Stamtavlen oplyst Gorgonernes mythiske Byrd, som Døttre af Pontiderne Phorkys og Keto, og vi har skimtet deres historiske Hjemstavn i Ægypten, saa naar vi høre, at Athene var meget bister paa Medusa (Grublersken), der vovede at maale sig med hende, da kan vi, hvad end Mythographerne sige, umulig tænke paa “Skiønhed”, som Athene ikke havde, og som Medusa vist heller ikke gjorde Fordring paa, men vi maae nødvendig tænke paa hvad de Begge førde i deres Skjold, altsaa paa Vidskab, og da den Græske Athene selv var af ægyptisk 
         Oprindelse, synes hun ganske rigtig, som flere Mythologer har bemærket, naar hun bestrider Medusa, at fægte med sin egen Skygge, men det maatte vi Alle, naar det faldt vor Skygge ind at sætte sig i vort Sted. Forholdet mellem den Græske Athene og den Ægyptiske med Tilnavn Medusa bliver da omtrent det Samme, som imellem Danaiderne og Ægyptos-Sønnerne, saa det er intet Under, at her som hist Hovedet maa springe, men Forskiellen er, at Athene gaaer grundigere tilværks og vinder et Hoved, som hun ikke behøver at mane ned i en Mose, men kan, til alle sine Fienders Skræk, med Ære føre i sit Skjold.
Af hvem det derfor end skal være, Perseus udsendes, saa er det klarlig Athenes Ærende, han rygter, ligesom vi da ogsaa af Bibliotheket lære, at det er hende og Hermes, han skylder saavel sin Udrustning som sin Lykke og Seier.
Under deres Ledsagelse kom han nemlig først til de gamle Graa, som her er blevet til tre og kaldes Enyo, Memphredo og Deino, og alle tre lige gode om eet Øie og een Tand, der gik paa Omgang, men blev nu underveis opsnappet af Perseus, saa  de Graa, 
for
 at faae deres Fattigdom igien, maatte vise ham Vei til Nympherne, der havde Fodvingerne, Skratten og Hyllehatten, som han ikke kunde undvære. Udrustet tillige af Hermes med en Demant-Segl, fløi han nu til Okeanos og overraskede Gorgonerne i Søvne, hvor de laae med deres Slange-Lokker, Vildsvinetænder, Kobbernæver og Guldvinger, og forstenede alle hvem der saae paa dem. Perseus vendte derfor Hovedet til den anden Side, og opledte i sit blanke Kobberskjold Billedet af Medusa, som var den eneste Dødelige, og lod Athene styre Haanden, saa Hovedet kom af i en Hast, hvorpaa Perseus skyndte sig bort med det i Skratten. Vel vaagnede de to udødelige Gorgoner (Stheino og Euryale [Sneverhed og Vidtløftighed]) og satte efter ham, men da Hyllehatten gjorde ham usynlig, slap han dog lykkelig fra dem:
Under Hjelmen sort, ei rød,
Som en Tanke Flugt han skiød!
Da han saa kom hjem, fik hver Sit, thi Hermes bragde Nympherne hvad der var laant hos dem, og Medusa-Hovedet tog Athene og satte det midt i sit Skjold.
Alt dette klinger i det mindste mythisk nok, naar man undtager de overflødige Nympher, som vist har  Mythographen eller en daarlig Digter til Stamfader, thi Fodvingerne eller Luftskierne havde jo Hermes selv at laane ud, og Hyllehatten pleiede han at borge hos Hades, hvem den ogsaa i Skjolddrapen udtrykkelig hjemles, saa det kunde i det Høieste være Kibis-Skratten, han skulde fare vild om.
I Bibliotheket anmærkes kun løselig, at af den døende Medusa udsprang baade Vinge-Hesten Pegasos og Geryons-Faderen Chrysaor, som begge skyldte Poseidon deres Tilværelse; men i Stamtavlen finde vi ikke blot at Pegasos foer i eet Spring op paa Olympen, hvor Zeus bruger ham til at trække Torden-Vognen, men ogsaa at Chrysaor ved Okeaniden Kallirroe blev Stamfader til en heel mythisk Slægt, der vel var meget styg, men dog høist mærkværdig. Det var nemlig Geryon og Echidna, Kerberos og Orthros, det Lernæiske Hydra og Chimæra, Sphinx eller Phix og den Nemæiske Løve, som de følgende Helte og især Perseiden Herakles var beskikket til at udrydde.
At Medusa-Hovedet forstener sine Skaadere skal for Resten naturligviis sige, at der er et grublende Dødbideri, hvorved Livskilden bliver bundfrossen, og det er en Sandhed, som Philosophiens Historie kun alt for klarlig stadfæster.
Efter Stamtavlen var Echidna (Øglen) en Datter af Chrysaor og Kallirroe, hælvten deilig Pige og hælvten gruelig Slange, som i sin Røverkule formælede  sig med den Typhoniske Vind, altsaa Østenveiret, og fødte, blandt andre Uhyrer, den ildsprudende Chimæra med tre Hoveder: en Løves, en Geds og en Drages, men om Pegasos og Bellerophon siges der ikke meer end netop at de gav Chimæra Banesaar.
Efter Bibliotheket er nu Bellerophon kun en Sønnesøn af Sisyphos i Korinth, som er blevet mest berømt af den store Steen, han i Skyggeriget bestandig forgiæves maa trille op ad Bakke, men af Pindar høre vi, han havde dog ogsaa Ord for at være en Søn af Poseidon, og noget saadant maatte han vel være for at bestaae den fortvivlede Kamp.
Hvordan nu Pegasos, som skulde bære ham høit tilveirs, var dalet efter det store Spring, han ved Fødselen gjorde lukt op paa Olympen, derom veed vi intet, kun viser man os i Kilden Hippokrene (Hestekilden) paa Musebjerget Helikon, et Spor af hans Hov, da han traadte dybest; men hvordan Bellerophon, eller, som han egenlig skal have hedt Hipponoos (Hestehu), kom paa Ryggen af ham, det fortæller Pindar meget ordenlig; thi efter hans Sigende var det Athene, som først ved en Drøm vakde den slumrende Æolide til Daaden, og siden laande ham Guldbidselet, som Pegasos maa lystre.
Om Kampen selv med Chimæra hører vi ikke andet end hvad der fulgde af sig selv, at det var en Fægtning i Luften, og siden blev Helten kun almindelig bekiendt ved den hemmelighedsfulde Mine, hvormed Iliaden begræder
Hans tause Omvanken, af Guder forhadt,
   Paa Vildereds-Marken, alene, forladt;
men ogsaa her kommer Pindar os tilhjelp med den vigtige Oplysning, at Helten, da han troede sig fast i Sadelen paa den vingede Hest, vilde paa egen Haand have svunget sig op til Guderne paa Olymp, hvad naturligviis bekom ham meget ilde:
Paa sin Olympiske Herrefærd
Græsrytter blev han ved Jorden her!
At han nu derved har faaet en Skrue løs og har siden tokket ællevild om, til han døde, det er rimeligt nok, men at han ikke blev et advarende Exempel for de utallige Græsryttere, Pegasos siden har gjort, det lader sig vist nok kun forklare af de gode Tanker, maadelige Hoveder gierne har om sig selv.
Man seer for Resten let, at Bellerophon eller Hipponoos udtrykker Storagtigheden, der sætter sig op at ride paa Høitravenheden, og hvad han skulde bekæmpe med Held maatte da nødvendig være et Luft-Kastel, som vi endnu efter Franskmændene kalde en “Chimære”, og at Grækerne, uagtet den frygtelige Beskrivelse, omtrent har meent det samme, tør vi nok slutte saavel af Chimæras vindige Byrd, som af hendes utænkelige Skikkelse og Overvindelse i Luften. Hvordan dette passer sig med hendes Afkom: Sphinxen og den Nemæiske Løve, faaer vi siden at see.
Allerede i Stamtavlen læser vi, at Kadmos blev gift med Ares og Aphrodites Datter Harmonia og havde med hende en Søn, Polydor, og fire Døttre: Ino og Semele, den rosenkindede Agaue og Autonoe, som fik den langskiæggede Aristæos.
Om det end derfor kan synes os rimeligere, hvad et andet Sagn melder, at Harmonia var fra Samondraki (Samothrake), saa var dog sikkert i Bøotien, hvor Mythen har hjemme, dens Sammenhæng omtrent, som vi finde den i Bibliotheket og nu skal høre.
Kadmos var paa Faders Side Sødskendebarn med Danaos, eftersom de Begge havde Poseidon og Lybia til Bedsteforældre, men medens Belos blev i Ægypten, vandrede hans Broder Agenor ud og giftede sig i det Fjerne med Telephassa, som fødte ham Sønnerne: Kadmos, Phønix og Kilix og Datteren Europa. Da imidlertid Europa forsvandt, saa jog Agenor baade Moderen og Sønnerne ud at lede hende op, og, hvis det ikke lykkedes, da aldrig mere at komme for hans Øine, hvorfor de da ogsaa blev borte, og da de ikke kunde finde Europa, gik hver sine Veie. Phønix gik 
til
 Phønicien, Kilix til Kilikien og Kadmos gik med Telephassa til Thrakien, men efter Moderens Død til Grækenland, hvor han adspurgde det Delphiske Orakel om Europa, og fik til Svar, at hende skulde han ikke bekymre sig om, men tage  en Ko til Veiviser og bygge en By, hvor hun lagde sig. Det gjorde han da ogsaa, fulgde trolig en af Pelagons Kiør, som blev ved at bisse foran ham ligefra Phokis midt ind i Bøotien og styrtede saa, hvor Theben nu ligger, og hvor han bygde Borgen Kadmea. Da han imidlertid vilde offre Koen til Athene og sendte En af sit Følge til Ares-Kilden for at hente Vand, da laae der en Drage, Søn eller Tjener af Ares, og dræbde alle hvem der kom til Kilden, hvorover Kadmos blev bister og gav Dragen sit Livsbrød, men saaede efter Athenes Raad dens Tænder, og saae da snart en heel Flok Kæmper i fuld Rustning mylre op af Jorden. Somme siger, han blev selv bange for dem og stred Steen efter dem, hvorover de, som ikke vidste hvor Stenene kom fra, blev usaattes og ødelagde hverandre, men alle er enige om, der blev af de saakaldte Sparter kun Fem levende igien, ved Navn Echion, Udæos, Kthonios, Hyperenor og Pelor.
Vel maatte nu Kadmos i otte Aar tjene Ares for Dragen, han havde dræbt, men saa skaffede Athene ham Kronen og forligde ham med Zeus og alle Olympierne, saa de ikke blot gav ham Ares's og Aphrodites Datter tilægte, men forlod Himmelen og kom Allesammen til hans Bryllup i Kadmea. Selv forærede han sin Brud et Slør og det berømte Halsbaand, et Arbeide af Hephæstos, som Kadmos enten havde faaet af ham selv eller paa anden og tredie Haand giennem Zeus og Europa.
Hvilken Opsigt nu især dette Olympiske Bryllup i  Theben maa have gjort i Grækenland, kan vi allerede slutte deraf, at, efter Pindar, istemdes Brudesangen af alle Muserne i Chor, og, efter Andres Sigende, kunde Folk endnu huske det Vers af Sangen:
Mellem Alting, stort og smaat,
Ledt er ondt og Kiært er godt;
ja, endnu i Keisertiden, melder Pausanias, der var dem i Theben, som vidste at fortælle, hvorpaalav Muserne havde staaet, da de sang.
Trods Alt dette havde Kadmos og hans Afkom dog saa lidet Lykken med sig, at “Kadmeiske Seire” blev i Grækenland et staaende Udtryk for hvad der vel syndes glimrende Held, men var dog igrunden ubodelig Skade, og hermed stemmer de Thebanske Sagn, hvorefter Kadmos og Harmonia selv paa deres gamle Dage maatte gaae i Landflygtighed til Encheleerne (Aalene), hvor de selv blev til Slanger, og Ulykken blev ved at forfølge deres Afkom, til den uddøde i Bøotien med de unaturlige Brødre Eteokles og Polynikes.
Hvad nu især de fire Kadmos-Døttre angaaer, da har vi allerede hørt, hvilken Sorg Autonoe fik, thi hun var den ulykkelige Moder til Aktæon, som blev ædt af sine egne Hunde, og vi skal strax høre, hvor dyrt Semele maatte kiøbe sin glimrende Høihed, medens Ino druknede sig selv i Vanvid, for at blive til en Havfrue, og Agaue sønderrev sin egen Søn, som hun tog for et Rovdyr.
At nu dette er en historisk Mythe om en Phønicisk Indvandring eller Landgang i Bøotien, omtrent samtidig med den Ægyptiske paa Peloponnes, derom  tvivlede ikke engang Herodot, og vi har langt mindre Fristelse dertil; men naar Herodot meende, at det var især Bogstav-Skriften, Grækerne havde Kadmos at takke for, og som han igien maatte takke for sin Vigtighed, da er det ligesom naar man hos os tilskriver Bogtrykker-Konsten allehaande Umuligheder. Skribenten indbilder sig nemlig gierne, at med ham springer Athene immer i fuld Rustning ud af Kronidens Pande, men Erfaring lærer os, at selv uden Pen og Blæk og Bogtrykker-Sværte kan Aanden udrette store Ting, men at uden Aand kan de Andre slet Intet giøre, som er værdt at nævne. Skiøndt det derfor er troligt nok, at Phønicerne, saavelsom Ægypterne, har bragt Bogstavskrift med sig til Grækenland, saa viser dog Kadmos-Mythen os, at hvad der ved denne Leilighed gjorde Opsigt, var noget ganske Andet, nemlig den store mythiske Vexel-Virkning, som opstod mellem det Indenlandske og det Fremmede, var først aabenbar fiendtlig, og syndes vel siden at blive saa kiærlig, som noget Ægteskab kunde være, men bar dog Spiren i sig til uophørlig Splid og alskens Ulykke. Ligesom derfor Telephassa betyder Duen fra det Fjerne, altsaa den fremmede Spaadom, saaledes er Forliget mellem de Græske og Østerlandske Myther afpræget i Svogerskabet med Olympierne, selv om Navnet Kadmos ikke betyder Svogeren og Harmonia Sammenføiningen; og Muse-Chorets Sang ved Brylluppet forklarer sig selv som denne Poetiske Virkning, den mythiske Forbindelse nødvendig maatte have. De ulykkelige Følger 
 
       
       skildres ogsaa meget naturligt, idet vi deels see dem reise sig af Kadmeernes egne Feil og deels af Argivernes Had, thi baade er ethvert saadant Forlig altid paa den Kloges Side igrunden falsk, og den Ægyptiske Stil, som havde sit Sæde i Argos, maatte være uforligelig med den Phøniciske i Theben.
Bacchos eller Dionysos nævnes netop i Stamtavlen, som Semeles Søn med Zeus, og selv i Iliaden affærdiges han meget kort, dukkende for en Dødelig ned til den medlidende Thetis, ja, hvor godt man end i Odysseen lader sig Druerne smage, drikker dog slet Ingen hans Skaal, saa det er først i de saakaldte Homeriske Hymner han kommer til Ære og Værdighed, men siden faaer han fuld Erstatning, og tit, naar Mythographerne kommer til Bachos, gaaer det dem, som Saamange paa Viinkielderen, de kan aldrig blive færdige, fordi hans Mythe er dem uudtømmelig.
Holder vi os imidlertid til Hymnerne og Bibliotheket, som nogenlunde stemmer overeens, da høre vi, at Here, som misundte Semele sin Lykke, narrede hende til at udbede sig et Besøg af Zeus i hele hans Glands, hvorved hun hensmeltede, da han kom med Torden og Lynild. Bachos var da kun et sex Maaneders Foster, men Zeus reddede ham dog som en Brand af Ilden, syede ham ind i sin Lænd, og lod ham siden opfostre, først som en Pige hos hans Moster Ino, der var gift med Kong Athamas i Orchomenos, og derpaa, da Here  havde slaaet dem med Vanvid, som et Kid hos Nympherne i det Arabiske Nyssa, hvoraf han fik Navnet Dio-Nysos.
Da nu Bachos blev stor og havde opfundet Vinavlen, giorde Here vel ogsaa ham vanvittig, men efter at have flakket om i Ægypten og Syrien, kom han sig ved Gudemoderen Reas Hjelp i Phrygien, gjorde et seierrigt Tog til Indien, og vendte saa tilbage til Thrakien og Grækenland, hvor de alle foer ilde, som foragtede ham. Vel maatte han, efter Bibliotheket, som efter Iliaden, flygte ned til Thetis for den Thrakiske Kong Lykurg, som med sin Prygl adsplittede hans Kvinde-Følge (Bachantinderne), men snart gik dog Lykurg fra Forstanden, indbildte sig, han beskar en Vinstok, da han skar Hovedet af sin egen Søn, og blev opoffret af Landsfolket. Ei bedre gik det Pentheus, Echions Søn, i Theben, (som ventelig havde stødt Kadmos fra Thronen,) thi hans egen Moder Agaue, Moster til Bachos, tog ham for et Rovdyr og sønderrev ham, og selv i Argos, hvor Perseus skal have gjort tapper Modstand, blev dog Kvinderne saa rasende, at de foer vild over Bjerge og Dale og aad deres egne diende Børn.
Det sidste og største Vidunder, som fortælles, er det, at da Bachos var gaaet ombord paa et Tyrrhenisk Skib, for at seile til Naxos, bandt Mandskabet ham og vilde solgt ham til Slave, men han gjorde dem saa gale at de sprang overbord og blev til Marsvin, enten det saa var, som der staaer i Bibliotheket, ved det baade Mast og Aarer blev til Slanger, eller, som det langt smukkere  lyder i Hymnen, ved det, han forvandlede sig selv til en brølende Løve, og Skibet til en Vingaard, hvor Rankerne snoede sig om Mast og Toug, og Dækket flød med Druesaft. Om det var ved samme Leilighed, Bachos traf Ariadne paa Naxos, veed man ikke, men hun nævnes dog alt i Stamtavlen som hans Gemalinde, og strax efter nysnævnte Seilads fortæller man os, han hentede sin Moder Semele tilbage fra Hades og førde hende under Navnet Thyone (Duft) i Triumph med sig op paa Olympen, hvor ogsaa Ariadne blev ved at være evig ung.
Dersom nu Bachos ikke var andet end en Drukkenbolt, der trak om med sine Svirebrødre og forvandlede skikkelige Folks Koner til værre end fulde Fiskerkiællinger, eller duede dog Bachos-Mythen ikke til andet end til Malerier af Vinhøsten og Skildter for Vinhuse, da havde vi alt opholdt os for længe derved, men da maatte Grækerne, ved at forgude saa aandløst og smagløst et Væv, ogsaa aldeles have glemt sig selv, saa de maatte bogstavelig have gjort det i Fuldskab og vilde da, ligesom vore fleste Nattesangere om Bachos, 
sagtens
 angret det, saasnart de blev ædrue. Der behøves imidlertid ikke megen Dybsindighed til at opdage, hvad der forsonede Grækerne med Bachos-Mythen, og selv til en vis Grad med Bachanalet, thi de fortæller os selv, at disse To var Forældrene til Syngespillet i begge sine Skikkelser, Tragedien saavelsom Komedien, ja Æskylos skal selv have fortalt, at han skrev sin første Tragedie efter Befaling af Bachos, som  aabenbarede sig for ham i Drømme. Her har vi da ikke blot en god historisk Nøgel til det mythiske Muse-Chor ved Kadmos-Brylluppet, men vist ogsaa en god historisk Forklaring af den Thebanske Bachos-Moder Semele, som Heelsyster til Symmelos (Chorsangen), unægtelig den Smukkeste af alle Kadmos-Døttrene, i hvem den Olympiske Zeus godt kunde være bekiendt at forelske sig. Naar vi da med Pindars “citharbeherskende Sange” for Øie, tænke os deres Tip-Oldemødre som dramatiske Chorsange, hvori Østerlandske Myther forbandt sig med Græske, da er vi paa en Maade selv Tilskuere ved Opførelsen af det “Thebanske Bryllup”, af “Bachos-Fødselen” og af “Semeles Himmelfart” som Thyone, med Duften af det Himmelske i Støvet. At nu saadanne dramatiske Chorsange, der forholdt sig til de berømte Attiske Syngespil, som Natur til Konst, som Mythe til Fabel og som Halvguder til opvakte Hoveder, kunde sætte Græker i Fyr og Flamme, det er jo intet Under, da man hører, at endnu kan en Sangerinde blot med sin Stemme fortrylle Nordamerikanere; men at Theatret altid ligger nær ved Bachanalet, og at hele dets Trylleri maa lignes ved en Ruus, det undgik heller ikke Grækernes Opmærksomhed, og naar det tiltrækker sig Vores, da gaaer der et Lys op over Bachos-Sagnene, der vel ikke klarer Alt, men lader os dog allevegne skimte Sammenhængen og viser os klarlig Grunden til al Forvirringen. Vi kan saaledes godt see, at Vinen, som, selv efter Brændevinets Opkomst, og selv hvor man ingen Vingaarde har, spiller en be tydelig Rolle i Menneskelivet, maatte, baade til det Bedre og til det Værre, spille en endnu langt Større i Oldtiden, især ved Vinavlens Indførelse i et Land, da det maatte gaae Mange, som det gik Noah efter Syndfloden, og det er høist mærkeligt, at med hans Bachanal forbinder sig ogsaa et lille dramatisk Optrin, som viser os, hvor naturlig denne Forbindelse falder. Gaaer vi nu lidt dybere, og betænker, hvad Vinen, som et ægte Naturprodukt og uden al Misbrug, kunde og maatte være for Mennesket, da maae vi med Kyklopen i Odysseen selv kalde den en Green af  Nektar-Floden, og den bliver os af sig selv et Billede paa Støvets Oplivelse af Aanden, saa den forvirrede Sammenblanding af Billedet med Grundkraften, og selv denne Sammenblandings Forgudelse, som et Olympisk Mysterium, var i Hedenskabets, Billeddyrkelsens og Afguderiets Dage uundgaaelig.
De vittige Græker mærkede imidlertid selv godt, at Bachos-Sagnene var i Vilderede, som et Huus Morgenen efter et stort Drikkelag, og de prøvede paa at bringe lidt Orden tilveie ved at antage, der var to eller tre Dionyser: en oprindelig Olympier, Semele-Sønnen og vel endnu en Ammonisk eller Afrikansk; men det gik dem over Magten at oprede Forholdet og de nøiedes derfor sædvanlig, som Herodot, med at tænke, man havde faaet Bachos-Dyrkelsen fra Ægypten, hvor den var ældgammel, og siden selv gjort Mythen, saadan som Hesiod og Homer gjorde Saamange. Vi kan derimod godt skimte, at Grækerne havde en ældgammel Mythe om Opliveren Zagreus, som en Søn af Perse phone med Zeus i Slangelignelse, der vel blev sønderrevet i Striden med Giganterne, men blev, da Athene bragde Zeus hans Hjerte, lyslevende paany, og kæmpede for Olympierne som en Løve, og det er en Vin-Mythe, som har naturlig Betydning for Menneske-Livet, saalænge der endnu findes Begeistring, som altid er forbundet med en Slags Ruus. Vi kan fremdeles skiønne, at Bachos-Navnet, der paa Østerlandsk betyder heftig Attraa, maa, saavelsom Chorsangen og Vinavlen, være kommet til Grækenland med Phønicerne, og have skabt Sagnet om Semele-Sønnen, hvem man naturligviis tillagde hele Vinavlens Historie, fra Indien og Ægypten lige til Theben og Argos.
Endelig kan vi i Sagnet om Dionysos, som Ammons-Sønnen fra Lybien, der paa Kreta holder Strid med Kronos og alle Titanerne, ikke blot finde tydelige Spor af det Ægyptiske Elements Strid med det Phøniciske i Grækenland, men ogsaa dunkle Spor af en deilig Vin-Mythe, der minder os om Livets Træ i Paradis; thi i dette Ammonske Sagn hos Diodor finder vi Amaltheas Fyldehorn skildret som et Paradis med de mest levende Farver, og midt i Haven, frugtbar og immergrøn, hvor Fuglene synge af Natur mere harmonisk end nogen Konst kan lære, hvor al Verdens Blomster uddufte deres Sødme, og hvor man ikke seer et eneste affaldet eller vissent Blad, der opfødes Dionysos i en Ædelstens-Grotte, som spiller 
 i alle muelige Farver, og er klart oplyst af Solskin, men dog med kiølige Skygger.
For Resten maae vi ikke oversee det mærkelige Træk, at Semele-Sønnen, da han besteg Olympen, tog Hephæstos med sig, som sad og suurmulede paa Lemnos, thi det er vittig sagt, at kun Bachos kunde løfte den Krøbling til Skyerne, og der er en dyb Sammenhæng mellem Sang-Rusen og Billed-Dyrkelsen.
I Stamtavlen kaldes Sphinxen Phix og betegnes ikke som Chimæras Syster, men som hendes Datter med Geryons Fæhund Orthros, og det nævnes blot, at den blev Kadmeernes Ulykke, uden al Oplysning om, hvorledes, saa hvordan baade Sphinxen og Ødip har seet ud i Mythen, førend de Attiske Digtere fik Fingre paa dem, det skal Ingen let kunne sige.
Efter Bibliotheket havde Sphinxen et Jomfru-Ansigt, Løve-Krop og Fugle-Vinger, var sendt af Here for at pine Thebanerne med en Gaade, som den havde lært af Muserne, og leirede sig derfor ved Landeveien over Phix-Bjerget, hvor den tog alle dem af Dage, som ikke kunde sige, hvad det var, der kun havde een Stemme, men var baade firbenet, tobenet og trebenet? Denne Gaade kunde Ingen giætte uden Kadmeeren Ødipos (Fodklog) som svarede: det var “Mennesket,” fordi vi gaaer paa Fire, mens vi er smaa, siden paa To, og naar vi bliver gamle, tager vi Kieppen til  det tredie Been; men saasnart Sphinxen hørde det, styrtede den sig selv i Afgrunden.
Denne Deel af Sagnet betragtes bedst for sig selv, som en Fabel, der vil sige, at Blændværk er en Pestilens, men falder bort af sig selv, saasnart dets Hemmelighed, som er Tomhed, opdages; thi Phix betyder Sminke, og Fodgaaden, som Fodklog løser, maa man lee ad, men dog kan den dybere Mening ogsaa lege Skiul deri, at “Mennesket” kun blændes, til han kiender sig selv igien under alle Forklædninger.
Dette Fix-Fax er nu saaledes knyttet til Kadmos-Sagnet, at da Kong Labdakos (Stamihak) en Sønnesøn af Kadmos, var omkommet, hardtad paa samme Maade som Pentheus, spilledes i hans Søns Mindreaarighed den berømte Tragedie med Amphion og Niobe, men da den var ude og Niobe forstenet, kom Labdakiden Lajos (Steenbider) paa Thronen, og han vilde ingen Børn havt, fordi det var ham spaaet, han skulde falde for sin egen Afkom. I en Ruus glemde han imidlertid sig selv og blev Fader til Ødip, som vel blev udsat, men frelst, og dræbde siden i Uvidenhed sin Fader, hvorpaa der blev udraabt i Theben, at hvem der kunde giætte Sphinxens Gaade skulde have baade Thronen og Enkedronningen, og saaledes, siger man, blev den ulykkelige Kadmeer uvidende sin egen Moders Mand, og Fader til de unaturlige Tvillinger: Eteokles og Polynikes, som stredes om Kronen, til de faldt Begge.
Da nu Ødip aabenbar skal være den Thebanske Viismand, da Dronningen Iokaste eller Epikastes  Navn peger paa Aphrodites Tryllebelte (Okestos); da Eteokles og Polynikes ventelig skal betyde Grundtræt og Trættekiær, og da det endelig er fra Argos Polynikes faaer Hjelpetropper til at bestorme Theben, maa det Hele vel betragtes som en Tempel-Mythe om den Phøniciske Storheds Undergang i Grækenland, og det er i alt Fald kun fra denne Side, det her vedkommer os.
Man har ellers ogsaa fortalt, at da de unaturlige Tvillinger blev brændt paa samme Baal, skildte selv Luerne sig ad og kunde ikke bringes til at flyde sammen, og svarede de til deres Navne, da følger det af sig selv, thi Dorskhed og Balstyrighed udelukke hinanden.
Der er to Tvillinger, som kun har Moder sammen, da den Ene har Zeus og den Anden et dødeligt Menneske til Fader, men som, desuagtet, er saa ganske eet Hjerte og een Sjæl, at da Døden skildte dem ad, vilde Gude-Sønnen ikke modtage Udødeligheden paa Olymp, med mindre han maatte dele den med sin Tvilling-Broder, hvad ogsaa blev bevilget, naar han igien vilde dele Dødningens Kaar, og nu er de Begge hveranden Dag i Hades og hveranden paa Olymp.
Denne Fællesskabs-Mythe er saa dyb og deilig, at den ei trænger til berømte Navne for at blive udødelig, men har meget mere nu over totusinde Aar slæbt Fægtemesteren Polydeukes og Mesterkudsken Kastors Navne efter sig, uden at Nogen har kunnet opdage, hvor  den Kiærlighed kom fra, da Mythen aabenbar ligesaalidt har Moder som Fader tilfælles med fornævnte Spartanske eller Ætoliske Leda-Sønner, om hvem man ellers slet ikke veed andet at fortælle, end at de var ogsaa med paa Vildsvins-Jagten ved Kalydon og paa Toget til Kolchis, og at de faldt for to Messeniske Brødre, hvis Brude de havde ranet. Man seer imidlertid godt, at Mythen har før været henført til de Kabiriske Brødre Jasion og Dardanos og sat i Forbindelse med Tvillingernes Himmeltegn, hvis Stjerner altid ved Opgang og Nedgang følges ad, og Ombytningen er da et af de Orphiske Tryllerier, baaret af det argonautiske Jærtegn under en svær Storm, da de himmelske Tvillinger i Straale-Skikkelse skal have sat sig paa Hovedet af Kastor og Polydeukes, som underveis var indviet i de Kabiriske Mysterier.
Vi kan derimod forstaae, at selv Tvillingernes Himmeltegn, hvor vist saa end de Tyriske eller Græske Skippere havde stirret paa det, umulig kunde straalet mythisk ud af Menneske-Munden, hvis der ikke i Menneske-Hjertet havde været en dyb Følelse af det vidunderlige Fællesskab, Kiærlighed kan skabe mellem Hjertens-Venner, hvor forskiellige de end ellers maatte være, saa de vil leve og døe med hinanden. Dette Fællesskab, der i Norden udviklede sig historisk, som et Fostbroderskab, opfattede Grækerne naturlig, som det ægte Tvilling-Mærke, og vil vi see, hvordan de forestillede sig Hemmeligheden, behøve vi blot at læse, hvorledes Herakles, denne udødelige Helt, blev  Tvillingbroder til Iphikles (Kraftskyggen); men vi maae heller ikke oversee, at det var i den Spartanske Forfatning Fællesskabet fremtraadte mest glimrende for Grækernes Øine, thi det er, hvad der baade har talt for Kastor og Polydeukes og skabt Sagnet om Orestes (Bjergboen) og Pylades (Huleboen), som altid følges ad.
Vil vi nu see, hvad den ligesaa rige som dybe Tvilling-Mythe har at betyde under alle Himmelegne, hvor Menneske-Livet faaer Held til at udvikle sig, da er naturligviis Indbildnings-Kraften og Forstanden et Par Tvillinger, som det fælles Moder-Hjerte kan og skal uopløselig forbinde, og det vil historisk vise sig i Forholdet mellem Mund og Pen, som Tvillinger af Modersmaalet, der ogsaa kan og skal døie Ondt og Godt, leve og døe med hinanden.
Vil vi endelig see, hvordan Grækerne tænkde sig Muligheden af et saadant virkeligt Fællesskab, da skal vi lægge Mærke til Navnene paa det Firspand, som Here og Hermes forærede Tvillingerne, thi Phlogeos og Harpagos, Exalites og Kyllares er aabenbar saaledes parrede, at de kommer ikke af Stedet, uden de smukt overvinder dem selv og læmper sig efter hinanden.
Efter Bibliotheket var Koronis (Krandsen) en Datter af Thessaleren Phlegyas, som overtalde hende til at give Arkaderen Ischys (Styrken) sin Haand, 
uagtet
 hun var frugtsommelig ved Apollo, og vel blev den  hvide Ravn sort til Straf, fordi han sladdrede derom, men dog kostede det Koronis Livet, saa fra hendes Baal maatte Asklepios bogstavelig reddes som en Brand af Ilden. Han blev nu opfostret af Chiron og drev det saavidt i Lægekonsten, at han endogsaa skal have opvakt en Død, skiøndt man ikke kan enes om, hvad det var for En, men saa blev Zeus bange for, at Folk herefter vilde tænke, de kunde hjelpe dem selv, derfor nedlynede han Asklepios. Apol blev rigtig nok derover saa bister, at han dræbde Kykloperne, som havde smeddet Lynstraalen, men derfor var han selv nærved at blive styrtet til Tartaros og maatte takke sin Moder for, at han slap med at vogte Faar et Aarstid for Kong Admet i Pheræ.
Allerede dette klinger aandløst nok, men, siden det staaer i Bibliotheket, maae vi dog ogsaa vide, at Asklepios var egenlig kun en Hexemester, som gjorde Konster med Medusas Blod, saa med hvad der var flydt til Venstre slog han Folk ihjel, og med hvad der var flydt til Høire vakde han dem op igien.
Heraf seer vi, at denne Asklepios, som var Skibsdoctor paa Argo, er blevet ordenlig indviet i de Orphiske Mysterier, som saa vidunderlig har svaret til deres Navn, at de var baade mørke, tomme og faderløse; thi naar Apol, som naturligviis selv kunde baade saare og læge, vilde have sin Søn det lært, da tyede han neppe til Chiron, og endnu mindre til det Hexeblod, der var værre at finde end den Snee, der faldt ifjor.
Den første Deel af Sagnet møder vi for Resten hos Pindar, som har det smukke Træk, at det var Guldet, der fristede Asklepios til at misbruge sin Konst, men han fordærver det rigtig nok selv, ved at raade sin “kiære Sjæl”
Evighed tænk du ei paa!
Tragt efter hvad du kan naae!
Hvordan man nu fik Asklepios, som stod sig saa ilde hos Zeus, op paa Olympen, hvor han skal være blevet Livlæge efter den gamle Pæon fra Ægypten, som, efter Iliaden, dog endnu var rask og rørig, det vedkommer os vel ikke her; men det kan dog bemærkes, at naar Kykloperne var slaaet ihjel, saa Zeus ingen Lynstraaler havde, maatte han naturligviis finde sig i meget, saa baade havde det sine gode Grunde at han ikke nedlynede Apol, og det kunde ikke falde Orpheus vanskeligt, mens Apol vogtede Faar i Pheræ, at fortrylle Olympierne med sin Sang og Lire, saa de tillod, at naar Skyggen af hans gamle Reisefælle til Kolchis kunde snige sig ud af Hades og lade være at see sig tilbage, skulde Samme herefter nyde al den guddommelige Ære og Værdighed, som den ottende Kabir, Æsmun, hidtil havde været i Besiddelse af.
Det er intet godt Varsel, at vi, for at komme ordenlig til det gyldne Skind og Argos Helteskare, maae begynde med Æolos, som allerede i Odysseen var en Vindmager og blev i Æneiden til en bedrøvelig En;  men da det aabenbar giælder om et Søtog, bør det dog ikke komme Jason og hans Stalbrødre til nogen Skade paa gode Navn og Rygte.
Æolos var nemlig, som vi her maae huske, efter Bibliotheket, en af Hellens Sønner med Nymphen Orseis (Raske), og han havde ikke mindre end syv Sønner, hvoraf vi vel her kun har lidt med de Tre: Athamas, Salmoneus og Kretheus at giøre, men maae dog for Selskabs Skyld ogsaa nævne Sisyphos i Korinth, som den største Lurendreier, Grækerne kiendte, saa Rygtet gik endogsaa, at han efter Døden skulde have narret Pluto og gjort sig et Svinkeærende op til Jorden, hvorfra han kom aldrig tilbage.
Athamas, hører vi nu, var Konge i Bøotien, og havde med sin første Dronning Nephele (Sky) to Børn: Phrixos og Helle, som fik Kadmos-Datteren Ino til Stifmoder, og havde det meget ondt, ja, skulde tilsidst, i Anledning af en Misvext, som Ino selv med List havde frembragt, været opoffrede; men de frelstes dog af deres egen Moder, der var ligesom en Gudinde, og havde faaet en Væder til dem af Hermes, som de kunde ride paa, hvorhen de vilde. De red da lukt over Hellespont, hvor Helle dog faldt af og druknede, og Phrixos fortsatte Reisen til Kolchis ved det Sorte Hav, hvor Helios-Sønnen Æetes herskede og gav ham en af sine Døttre, Chalkiope, tilægte, og nu blev da Væderen offret, men Gyldenskindet af den blev hængt op i Ares-Lunden og bevogtet af en Drage.
Om nu denne Phrixos (Dirre) selv slap hjem  igjen til Grækenland, derom er Meningerne deelte; men allenfalds kom En af hans Sønner, Argos, som var Skibsbygger, hjem med hans Rygte og gav Anledning til Jasons berømte Fart efter Gyldenskindet.
For at komme rigtig til Jason, maae vi imidlertid lære, at Æoliden Salmoneus i Elis, som kaldte sig selv Zeus og efterabede hans Torden, men sank for hans Lyn, havde en Datter, Tyro, som først med Poseidon avlede Pelias og siden med sin Farbroder, Kong Kretheus i det thessaliske Iaolkos, Jasons Fader Æson.
Det var da nu Æoliden Pelias, Søn af Poseidon, der udsendte Jason efter Gyldenskindet, og Skibet bygde Argos, Søn af Phrixos, men dog kun ved Hjelp af Athene, som blandt Andet skaffede ham en Planke af den mælende Bøg i Dodone, som skulde sætte Liv i det Hele. Heltene var for en stor Deel Vildsvins-Jægerne fra Kalydon, saa foruden Styrmanden Tiphys (Maren), behøver vi kun at nævne Orpheus og Asklepios, samt Boreas-Sønnerne Zetes og Kalais; thi vel siger man, Herakles skulde ogsaa været med, men dels var han vel ikke født, dels ymter man om, at Skibet kunde ikke bære ham, og endelig tilstaae de, som holde stærkest paa ham, at han løb fra dem underveis.
Nu at fortælle hele Reisen frem og tilbage, vilde være altfor kiedsommeligt, og at opregne Jasons Heltegierninger, det er reent umuligt, thi ved Ankomsten til Kolchis bliver Kongedatteren Medea, som var en stor Hex, strax Heltinden i hele Stykket, dysser Dragen  i Søvn, mens man stjæler Gyldenskindet, og standser sin Fader, som sætter efter Tyvene, i Farten.
Landingen paa Lemnos og Besøget hos Kong Phineus i Salmydessa er imidlertid dog to livlige Træk paa Udveien, som vi et Øieblik maae dvæle ved.
Lemnos var nemlig i den mythiske Tid ei blot berømt for sit Hephæstos-Værksted, men ogsaa berygtet for sine Kvinders Grumhed, thi da Aphrodite havde straffet dem med stinkende Aande, fordi de forsømde hendes Dyrkelse, og Mændene desaarsag tog sig Medhustruer fra Thrakien, saa sammenrottede Lemnierinderne sig og slog alle Mandfolk ihjel, saanærsom Thoas, der blev skjult af sin Datter Hypsipyle, og da dette blev opdaget, drev de hende i Landflygtighed, skiøndt hun var deres Dronning. Hun regierede dog endnu, da Argonauterne kom, og blev ved Jason Moder til Euneos (Heelbefaren), som solgde Vin til de Trojanske Helte og faaer Berømmelse derfor, saalænge Iliaden læses.
Om Kong Phineus, som Harpyerne snappede Maden af Munden paa, har vi allerede hørt lidt, men maae dog ikke glemme det gode Raad, han gav Argonauterne, forat de kunde slippe heelskindet igiennem ved Symplegaderne, som var to Klipper i Løbet, der havde den slemme Vane hverandet Øieblik at slaae sammen og knuse alt Mellemværende. De skulde nemlig, sagde Phineus, lade en Due flyve foran, og naar den slap igiennem, kun rask følge efter, og det lykkedes ikke blot, saa Duen mistede kun lidt af Halen og Skibet lidt  af Bagstavnen, men siden stod Klipperne smukt stille, saa Løbet blev frit.
Det Sidste stemmer rigtig nok ikke med Odysseen, som paastaaer, at endnu efter Argos Lykke, som maa tilskrives Here, blev Symplegaderne ved at slaae Duer ihjel, for ikke at tale om Skibe, men blandt alle Skipper-Efterretninger maae vel Odysseens kaldes de allerupaalideligste.
Spørger vi nu, hvad der blev af Gyldenskindet, som hele Reisen var gjort for, da faae vi slet intet Svar, men derimod en lang Fortælling om Medeas Hexe-Konster, først i Iaolkos, hvor hun skal have narret Pelias-Døttrene til at koge deres Fader for at faae ham ung igjen, og derpaa i Korinth, hvor hun, iblandt andet, skal have slagtet sine egne Børn, og endelig i Athenen, hvor hun skal være kommet kiørende til giennem Luften paa en Vogn med vingede Drager, som hun havde laant af sin Farfader Helios og kunde da sagtens bedaare den gamle Kong Ægeus. Athenienserne skal imidlertid dog have jaget Hexen paa Døren, saa hun maatte hjem til Kolchis igien, og dermed er Æventyret ude.
At nu dette Æventyr er blevet saa langt og forvirret, kan ikke undre os, naar vi veed, at først legede man flittig med det paa Skuepladsen i Athenen, og siden blev det de Alexandrinske Poeters Livstykke, som havde deres Styrke i Breden og tænkde: jo mere Løgn, des større Digt; men hvad der ligger til Grund for det  Hele, er naturligviis derved blevet meget vanskeligt at opdage, saa man kan godt være bekiendt at tage feil derad.
Da vi imidlertid veed, at Æolerne var fra Arildstid bekiendte som de Græske Ulke, og da de Asiatiske Plantestæder ligeop til det Sorte Hav aabenbar er fra den Mythiske Tid, der ikke lader sig maale med den Følgendes Alen, saa kan det neppe feile, at det var Mythen herom, Orpheus stræbde at omarbeide til et stort mystisk Heltedigt, hvori Hexeriet med al mulig Edder og Forgift blev det rette Gyldenskind.
See vi derfor bort fra alt det Langtrukne, Modbydelige og Smagløse, der umulig kan høre til en ægte Græsk Mythe, da skimte vi i Phrixos de Bøotiske Æoler, som har ladt sig drive til Søes af Kadmeerne, og ei helmet, før de med Hermes-Væderen, den gyldne Skibsfart, naaede det Sorte Hav, hvor Chalkiope (Rabenskrallen), som Phrixos ægtede, ventelig skal betyde Sinope, der, efter en anden mythisk Vending, var en Datter af Asopos, som Apollo førde sammesteds hen.
Argonauter-Toget fra Iaolkos skal da melde, at det levende Samkvem mellem Grækenland og de Asiatiske Plantestæder ligeop til Kolchis, bragdes istand af de Thessaliske Æoler, dog ikke uden Hjelp af de Udvandrede, der maatte lære dem at bygge Skibe til de lange Reiser, og dermed passer det godt nok, at Jason flytter til Korinth, som aabenbar har været den ypperste Søstad i Grækenland, til Athenen blev det. Gyldenskindet skal da naturligviis betyde Udbyttet og  det maae Hollænderne have kunnet føle paa sig, siden det var dem, der i deres opblomstrende Søfarts og Handels Tid gjorde en Ridderorden af det, der dog siden, ligesom Argo-Mythen, er faldet i forkerte Hænder.
Fabelen om Symplegaderne kan vi nu vist dristig lade forklare sig selv, som en god Formaning om, baade til Lands og til Vands at passe Leiligheden og gribe Øieblikket, men den Lemniske Knude er ikke saa let at løse, saa den vil vi her gaae forbi, men dog i Forbigaaende anmærke, at er Athenen og Theseus virkelig blevet giæstet af Amazoner (Hjerteløse), maa det vel have været af de Lemniske, og Herodot har virkelig en lille Historie om en Feide mellem Athenienserne og Lemnierne, som godt kunde tage den mythiske Vending, vi saae. Baade Æschylos, Sophokles og Euripides har da ogsaa havt travlt med Hypsipyle og alle de Lemniske Fruer, saa det er maaskee dem selv, der har gjort Historien saa æventyrlig.
Til Slutning maa det dog siges, at i Stamtavlen, som vi nu har den, nævnes ikke blot Jason og hans besværlige Reise, men ogsaa en Søn af ham og Medea, som skal have hedt Medeos og være blevet opfostret hos Chiron, men dels kommer der ikke videre ud af det, og dels er det udentvivl en reen Forfalskning, da de Gamle anføre et Hesiodisk Vers, hvori Chiron nævnes som Jasons Fosterfader, og hvori den forfløine Medeos, som ellers gives en ganske anden Fader, nemt kunde indsmugles.
Da Alkmene (Ædelmodigheden), efter det mærkelige Sagn hos Diodor, var den sidste dødelige Skiønhed, som Zeus fandt elskværdig, og da Herakles-Mythen virkelig slutter den Græske Mythologi, saa maa man vel sige: den ender, som den begyndte, med et Virvar, thi et Saadant, der leder om sin Mage, er Herakles-Mythen, i det Mindste i den Skikkelse, vi finde den hos Mythographerne, der har fortalt os Løst og Fast om denne Grækernes Yndling, uden at giøre mindste Forskiel paa deres Kilder og Hjemmel. At Græsk, Ægyptisk og Phønikisk her er sammenblandet endnu stærkere end i Bachos-Mythen, det har allerede Herodot gjort os opmærksom paa, men baade han og hans Landsmænd har været ubarmhjertige nok til at overlade os hele Uleiligheden med at hitte Rede i Forvirringen, der omtrent maatte hævet sig selv, naar Herodot blot vilde fortalt os, hvad han havde hørt om den Ægyptiske Herakles i Memphis og Sais, og hvad om den Tyriske i Zor og paa Thaso. Nu har vi derimod ingen anden Ledetraad end den almindelige Rettesnor, hvorefter Alt hvad der angaaer “lange Reiser”, helst maa henføres til den Tyriske, og Alt hvad der smager af Almanakken og Vandledningen til den Ægyptiske, men da der nu ogsaa fra Theben er indflydt et Tyrisk og fra Argos og Kreta et Ægyptisk Element i den Græske Mythedannelse, kan vi dog selv med den største Forsigtighed heri let tage feil.
Det kan imidlertid aldrig feile, at jo Rammen er 
       
       
       Græsk Arbeide, og naar kun det er nogenlunde forsvarlig gjort, maae vi deraf kunne slutte os til den Græske Betragtning af Halvguden, om vi end ikke nær kan finde Rede i alle hans Bedrifter.
Alkmene, hører vi da, var en Sønnedatter af Perseus, gift med sin Morbroder Amphithryo (Aflægs), som dog ogsaa var en Sønnesøn af Perseus, og de var følgelig Argiver, men Skæbnen førde dem til Theben, da Kreon herskede der, og Tiresias endnu levede, altsaa i Sphinxens Dage, just før Ødip kom paa Thronen; men vi maae naturligviis hverken her eller overalt i Herakles-Mythen tage det strængt med Tidsregningen, naar vi vil blive ved Samlingen.
I Theben fødte Alkmene Tvillinger, hvoraf Iphikles havde Amphitryo, men Herakles Zeus til Fader, og alle de saakaldte “Herkuliske Arbeider” dreie sig nu om et spændt Forhold, der var mellem Halvguden og hans kiødelige Frænde Eurystheus i Mykene, hvis urimelige Indfald han, efter den ubøielige Skæbnes Villie, maatte rette sig efter. Grunden hertil er man naturligviis meget nysgierrig efter at vide, og skiøndt Iliadens Oplysning klinger noget mistænkelig, maae vi dog, i Mangel af bedre, tage til Takke dermed. Zeus havde nemlig nøie udregnet sin Søns Fødselsdag og vidste, at den Perside, som da fødtes, skulde være Herre over hele sin Slægt, men det roste han sig paa Olymp fortidlig af, og Here spillede ham da det Puds at forsinke Alkmenes Forløsning, og derimod lade Eurystheus fødes meget fortidlig paa den lykkelige Dag.
Herakles gik nu vel fra Forstanden, da han opdagede sin haarde Skæbne, men fandt sig dog omsider i den, da det Delphiske Orakel aabenbarede ham, at han maatte trælle for Eurystheus i tolv Aar, men skulde saa ogsaa derved vinde Udødelighed.
Hvad for nogen af de mange Heltegierninger, man 
tilskriver
 Herakles, der nu var de Tolv Arbeider for Herren i Mykene, derom er man vel ikke ganske enig, men vi veed dog fra Pausanias, at de var afbildede i Olympias berømte Tempel omtrent ligesom de opregnes i Bibliotheket, hvorefter det blev ham paalagt at dræbe den Nemæiske Løve og den Lernæiske Vandsnog, at fange den Erymanthiske Vildbasse, den Guldhornede Kronhjort og den Kretensiske Tyr, at forjage de Stymphaliske Traner og at rense Augias-Stalden, at løse Thraker-Kongen Diomedes Heste og Amazon-Dronningen Hippolitas Bælte, og endelig at hente Geryons Oxer, Hesperidernes Guldæbler og Helvedhunden Kerberos.
Af alt dette nævner Stamtavlen kun de tre Arbeider med Løven, Vandsnogen og Geryons Oxer, og af Heltens andre Bedrifter kun Løsningen af Prometheus.
Foruden dette gaadefulde Storværk tillægger derimod Bibliotheket ham en heel Deel, paa fri Haand, saasom Indtagelsen af Pylos, Sparta og Troja, Ødelæggelsen af Kentaurerne, og da især mageløse Kampe baade for og imod de Olympiske Guder.
Om den uundværlige Bistand, Herakles gjorde Olym pierne i Striden med Giganterne har vi imidlertid allerede hørt, og maae da kun bemærke, det skal baade have været med Ares, Poseidon, Pluto og Apol, han prøvede Styrke, i hvilken Anledning Pindar siger ret artig:
Gude-Nid er Trolde-Vid,
Pral deraf er Galenskab!
Disse Heltegierninger maa vi da vel kalde langt mindre græske end ægyptiske, og det Samme er Tilfældet med den Sidste, der nævnes; thi det er Kampen med Flodguden eller Strømkarlen Acheloos i Tyre-Skikkelse, som vil giøre ham Giftermaalet med Øneus-Datteren Deianira stridig, men mister Et af sine Horn, som han da maa kiøbe af Herakles igjen med Amaltheas Overflødigheds-Horn. Selv kiøber dog Helten Deianira endnu dyrere, thi hun, som er Syster til Meleager, giver ham en forhexet Kappe, hvoraf han brænder op, og maa da trøste sig med Olympen, hvor han ogsaa fra Baalet skal være steget op og have ægtet Hebe.
Betragter vi nu dette nøgne Omrids, da behøve vi neppe engang at vide, at Herakles ogsaa kaldtes Stifteren af de Olympiske Lege, for at see, det var Æres-Følelsen og Legems-Styrken, Grækerne i ham løftede til Skyerne, altsaa, med eet Ord, hvad de i deres Billedsprog kaldte Løven, thi herpaa hentyder ikke blot Løvehuden, som Helten egenlig  gik hverdag med, men ogsaa hans Græske Navn Alkæos (Løvehale) og sagtens tillige hans laante Navn Herakles, der paa Østerlandsk netop kan betyde Løvehud.
Hvad enten vi nu fremdeles tænker paa Samson eller paa Stærkodder, som Herakles aabenbar har nogen Lighed med, da ledes vi til den Tanke, at Æres-Følelse og Legems-Styrke virkelig er det Sidste hos et Folk, der lader sig giøre en Halvgud af, og det endda daarlig nok, da han bestandig, som Herakles, fristes til at misbruge sin Styrke og foretrække sin egen Ære, istedenfor kun at see paa Gudernes. Dette maatte nu saameget mere være Tilfældet med Herakles, som Grækernes Æres-Følelse var langtfra at være den fineste, og Helten nødvendig maatte tabe Ærefrygten for Olympierne, naar han hørde af Athenes egen Mund, at han var dem aldeles uundværlig, saa det bør slet ikke undre os at høre meget om Herakles, som baade Zeus og han havde Skam af, og at see ham spænde Buen mod Olympierne selv, naar de vilde gaae strængt irette med ham. Dette var nu især Tilfældet, da han havde begaaet det store Nidingsværk at skyde sin uskyldige Giæsteven Iphitos i Graven ved Tirynt, efter Alt at dømme, blot fordi han i den “Høimodige” saae en farlig Medbeiler paa Ærens Bane; thi da faldt han i en svær indvortes Sygdom og da han spurgte det Delphiske Orakel til Raads, vilde Pythia slet ikke svare ham, men saa tog han Trefoden med Vold og Magt og truede med at stifte et Orakel for sin egen Mund, og nu gik Olympierne paa Forlig med ham, paa det Vilkaar, at han virkelig skulde sælge sig til Træl paa tre Aar og give Kiøbesummen i Mandebod. Ved denne Leilighed var det han kæmpede med Apol, til, som Bibliotheket siger, Zeus  skilte dem ad ved en Lynstraale, eller, som det ordenlig stod afbildet i Delphi, til Athene fik ham beroliget, mens Leto og Artemis holdt paa Apol. Her seer man klarlig, det var af de Dage, da Apol og Artemis spændte hver sin klangfulde Bue mod Niobes Børn, saa de sank i Støvet, og naar Herakles ophøies til Rang med de forældede Guder, da er det kun en høflig Talemaade, thi det er aabenbar dem, der fornedres under ham, som deres Beskytter, han bliver ikke udødelig med dem, men de døer med ham, og det er i sin Orden, at trods hans glimrende Himmelfart finder Odysseus ham klynkende i Skyggeriget. Egenlig burde han fundet Zeus, Apol og alle Olympierne hos ham, og besmykket den gruelige Opdagelse med Spasen, at det var naturligviis kun deres Skygger, thi efter Herakles-Dagene gaae de aabenbar kun igien med den sidste Halvgud, som deres Skytsaand, i Iliaden, Odysseen, Pindars Hymner og de Attiske Tragedier, som er det Mythiske Hades, der ender sig hos Lukian i det bogstavelige Tartaros. Hermed staaer da ogsaa den glimrende, men tomme Formæling med Hebe i nøieste Forbindelse, thi da hun ved Olympens Skiænkebord afløses af den smukke Trojaner-Dreng Ganymed, er det aabenbar ikke længer Nektar, men fordærvet Kyprisk Viin, der flyder i Kronidens Bæger, saa Grækerne maatte trøste sig med, at ligesom Herakles fik Hebe, saaledes vandt deres verdslige Poesi den gode Smag, Mythologien tabde.
Egenlig, sagde Eleerne, var det den Idæiske eller Kretensiske, altsaa den Ægyptiske Herakles, som med fire andre Daktyler (Haandværkere) var kommet til Elis og havde indrettet Legene efter Femfinger-Regningen, og da disse Daktyler, efter Kretensernes Sigende, var de selvsamme Kureter, som opfostrede Zeus, saa kunde de dristig lægge til, at Kronos og Zeus holdt egenlig selv den første Olympiske Leg, da de brødes om Verdens-Kronen, og at Zeus efter Seieren ordenlig indstiftede Legene, hvorved Seierherren skulde krones med den fredsælle Oliegren.
Da vi imidlertid selv i de Homeriske Digte Intet høre til de Olympiske Lege, hvor Alting, undtagen den ubegribelige Ære, faldt i Sandserne, saa var det aabenbar først meget senere, de ordenlig hvert femte Aar forkortede Tiden og forskiønnede Livet.
Sagen er nemlig den, at Legems-Styrke med Færdighed i alle Legems-Øvelser og en vis Æres-Følelse var fra Arilds Tid i Argos og paa Kreta, saavelsom ved Nilen, det hele Helte-Begreb, der af al Magt stræbde at giøre sig giældende i Grækenland, men det varede længe, inden denne Lotos-Plante ret vilde smage Hellenerne, og før havde det naturligviis heller ingen rigtig Art med de Olympiske Lege, der længe fordunkledes af de Pythiske i Delphi, hvor Poesi og Musik i Forening beilede til Laurbær-Krandsen. Hvad den Argiviske Spaamand Amythaon (Mytheløs) havde stilet paa, nærmede sig vel med Kæmpeskridt, da  Legems-Styrken og Æres-Følelsen forgudedes i Herakles, Alkmenes Søn, men hans Mythe, som endte med Optagelsen til Olymp, svævede dog endnu høit over Væddeløbene ved Olympia, og stiftede en ganske anden Olympisk Leg, som vi endnu med Fornøielse betragte i de Homeriske Digte. Iliaden, som begynder paa Olympen, ender imidlertid saagodtsom ved Olympia, med Væddekiørsel og Fugleskydning, ved en Ligbegængelse, vi vel maa kalde Heltenes, da det virkelig er Helte-Mythernes, som siden kun gaaer igien hos Pindar for at krone Seierherren i de haandgribelige Olympiske Lege.
Eris nævnes vel nu i Stamtavlen som en Datter af Styx og Moder til Ate, men kun paa det aabenbar uægte Sted, og af Dagværket seer vi, at Grækerne paa den Hesiodiske Side har havt en deilig poetisk Forestilling om en Eris med to Ansigter, det Ene ligesaa smukt, som det Andet var stygt, men Mythographerne har udelukkende holdt sig til det Stygge, saa det er Lexikographerne vi maa takke for den Oplysning, at “Eris” paa Græsk, omtrent ligesom “Tvist” paa Dansk, kan betyde baade Ondt og Godt, og er i sidste Fald en ædel Kappelyst.
Den ene Eris, hedder det i Dagværket, en Datter af den bælgmørke Nat, føder, med Kiiv og Splid, al Verdens Ulykke, men den Anden, som stammer fra Zeus, vækker ædel Kappelyst overalt hvor hun kommer:
Hos dem, som plante og hos dem, som pløie,
Hos Pottemager og hos Tømmermand,
Hos dem, som Ordene til Velklang føie,
Hos hver en Alder og hos hver en Stand!
Om denne Olympiske Eris mindes vi ikke blot ved de Pythiske og Olympiske Lege, men ved hele den Græske Udvikling, der, saalænge Aanden gav den Kraft og Frihed, kastede en mageløs Glands paa Folkelivet, saa vi maatte ønske at denne Eris levede op midt iblandt os.
Den Tartariske Eris, som vi kiende alt for godt, er imidlertid paa den Homeriske Side ene om Navnet, kaldes kiødelig Syster til Ares og skildres som en Troldhex, der i et Øieblik kan voxe fra Jorden til Skyerne, og var naturligviis Skyld baade i den Trojanske Krig og i al Grækenlands Ulykke, efter det sande Ordsprog: splidagtige Riger forgaae, og splidagtige Huse forfalde; men skulde hun have havt en ordenlig mythologisk Skikkelse, maatte hun aabenbar have været ældre end baade Ares og Zeus, været en Datter af Uranos, tvetydig fra Begyndelsen.
Hvad nu Ate (Forblindelsen) angaaer, da er hun i Iliaden en saadan tvetydig Datter af Zeus, som forfører ham til at prale for tidlig med sin Heltesøn Herakles, saa hans Fødselsdag bliver røbet og forsinket, men til Straf greb da Zeus uden al Barmhjertighed Ate i hendes gule Lok og smed hende ned til Jorden, hvor hun strøer Torne paa alle de Dødeliges Vei, og kan det sagtens, siger Digteren, da hun selv
Ei træder paa Jorden ru og brat,
Men skrider os hen over Issen glat!
Dette er unægtelig smukt sagt om Forblindelsen, som et Selv-Bedrag, og her har vi da et Exempel paa den mythiske Fabel hos Grækerne paa begge Sider af Hellesponten, hvoraf vi see, at Alvor og Sandhed var paa den Europæiske, men Munterhed og høiere Sving paa den Asiatiske Side, men at Guderne var borte paa begge Sider, som Hesiodos selv klager i Dagværket:
Op paa Olympen, til Gudernes Sal,
Svang under Slør sig fra Jorderigs Dal

Ædos og Nemesis, deilige To,
Vilde ei længer blandt Mennesker boe!
Ligesom vi i den Nordiske Mythologi maae regne efter Hoved-Slag, saaledes maae vi i den Græske regne efter Gude-Brylluper, og finder da tre Saadanne med Flid beskrevne: Et med Zeus og Here, Et med Kadmos og Harmonia, og endelig Et med Peleus og Thetis, men bagefter kommer tyndt Øl, maae vi vel sige, naar vi maae gaae til Spottefuglen Lukian for at høre om det Sidste, at dertil var alle Gudinder indbudt, undtagen Eris, som derfor trillede Tvistens Æble ind i Salen med Paaskrift: til den Skiønneste. Da nu baade Here og Athene gjorde Aphrodite Guldæblet stridigt, og Zeus, for Husfreds Skyld, ei selv vilde være Dommer, henviste han Gudinderne til den 
 skiønne Hyrde paa Idabjerget, Ganymeds Frænde Paris, en Søn af den Trojanske Kong Priamos, som gav Aphrodite Prisen og fik derfor Løfte paa Jordens største Skiønhed, som da var Grækerinden Helena.
Helena var nu vel, efter Iliaden, en ganske almindelig Skiønhed, Datter af Kong Tyndareus i Lacedæmon og hans Dronning Leda, men efter Bibliotheket vilde Somme dog sige, hun var en Datter af Zeus og Nemesis, i Skikkelse af en Svane og en Gaas, saa Leda var kun med at udruge Ægget og opklække den Olympiske Giæsling, der blev en saadan mageløs Skiønhed, at alle Græske Prindser beilede til hende, saa Tyndareus kom i største Forlegenhed, til Odysseus gav ham det gode Raad at lade alle Beilerne sværge, de vilde hjelpe den Lykkelige, om Nogen anfægtede ham, og Menelaos, som blev den Lykkelige, fik derfor ogsaa Hjelp fra hele Grækenland, da den Trojanske Prinds Paris bortførde Helena.
Menelaos og hans Broder Agamemnon var Sønnesønner af den Pelops, som gav Peloponnes sit Navn, men var dog selv en Phryger og Søn af den ulykkelige Tantalos, som vel havde Adgang til Gudernes Bord, men maatte i Tartaros dyrt bøde for den Nektar og Ambrosia, han stjal deraf og gav sine Svirebrødre.
Troja, som var bygt paa Ate-Høien, saaledes kaldt, fordi det var der, Ate faldt, da Zeus smed hende ned fra Olymp, var allerede derved indviet til Undergang, og vi veed for Resten Intet uden de Homeriske 
 Digte, der kunde retfærdiggiøre enten Guderne eller vores Deeltagelse i den Trojanske Krig, der varede netop ligesaalænge som den mellem Titaner og Olympier.
De Homeriske Digte, hvormed Troja staaer og falder, er imidlertid selv en mythisk Perle, som det lønner Umagen at dvæle ved, thi at Helena, som allerede fortryllede Theseus, to Menneske-Aldere derefter endnu var et Tvistens Æble ei blot mellem de Græske Fyrster, men mellem Europa og Asien, det er kun lidt imod den verdenshistoriske Kiendsgierning, at Iliaden og Odysseen, der fortryllede baade Spartaner og Athenienser i Lykurgs og Pisistrats Dage, endnu, efter Aartusinders Forløb, ei blot fortryller Nygrækerne, men er et Tvistens Æble i hele den dannede Verden, saa det maa man kalde en gammel Skiønhed, der bærer sin Alder vidunderlig godt.
Vi sige derfor med Rette, at Græskheden paa Lille-Asiens Kyst og de nærliggende Øer, hvoraf de Homeriske Digte er Blomsten og den Attiske Dannelse Frugten, det er den rette mythiske Helena, om hvem Europa og Asien trættedes ligefra Herakles-Dagene til Alexander den Stores, og denne Skiønheds Fødsel og Vext er i alle Maader saa gaadefuld, at vi neppe derom kan sige noget Klogere end han, der gjorde Gaase-Fabelen. Mythologisk uforsvarligt er det nemlig vist nok at paadutte Zeus en saadan Datter, udruget af et Vindæg i en ægyptisk Bagerovn, men de Homeriske Digte, der indtog hele Grækenland og gjaldt i Aartusinder for Olympens guddom melige Beskrivelse, ligne dog virkelig en Olympisk Svaneunge, udklækket af et Gaaseæg, og naar vi veed, at Nemesis betyder Overdrivelse og Leda et Slør, da kunde vi ikke selv givet den Homeriske Helena en bedre Moder og Amme. Overdrivelse af Ligheden mellem Guder og Mennesker og Spil med Samkvemmet mellem Himmel og Jord er nemlig Sjælen i det Hele, men Sløret er saa smukt og falder saa let og naturligt derover, at det i Tusmørke virkelig synes at være et Olympisk Værk af Pallas Athene.
Dette giælder dog især om Iliaden, thi Odysseen er klarlig et Æventyr, hvori Hermes og Pallas Athene kun spille med som allegoriske Personer; men at der dog svævede noget Olympisk for Skjaldens Øie, det seer vi paa det Idylliske i Penelopes Hverdagsliv og paa Høiden af den Sø, Odysseus seilede, saa gid kun Nygrækerens længe vildfarende Snildhed, ligesom den omflakkende Odysseus, maatte finde hjem til sin Ungdoms-Brud, og, som Hesiodos spaaede de Græske Helte:
Borte fra Larmen, hvor aldrig man døer,
Hvile med Fryd paa Lyksaligheds Øer!
I Arildstiden, i Ymers Dage,
   Før Midgaard bygdes, det Bør-Sønners Værk,
Da var ikke Himmel, Hav eller Sand,
Da fandtes ei Jorden fjern eller nær,
Og Græs der ei groed i Ginnunggab;
Maanens Syster, hin klare Sol,
Kiendte end ei sin Gyldenstol,
Og af alle de Stjerner smaa
Ingen vidste, hvor de skulde staae,
Maanen drev sine Dage hen,
Ei han kiendte sin Styrke end!
Solen skinned paa sorten Muld,
Grøn blev Jorden, med Græs beklædt,
Ny og Næde fik Navne da,
Aften og Morgen, Aar ogsaa,
Som de gaves i Guders Raad.
Asker og Embla, evneløse,
Laae end paa Marken, leved knap,
Førend dem ændsed Aser trende,
 
 Kraftens Sønner med kiærlig Hu:
Aand gav Odin og Indsigt Hæner,
Farve gav Loder og Faverhed!
Saaledes omtrent synger Vola om Verdens Skabelse, og alle de Spørgsmaal, man herved kan opkaste, er unyttige, da Ingen kan besvare dem, thi vi bliver slet ikke klogere paa Verdens og Menneskets Oprindelse ved Gylfelegens Fortælling om Koen Ød-Humle, der var jævnaldrende med Ymer Jettefader, og slikkede saa længe paa Rimstene, til der blev en Mand af, som hedd Bur og var Farfader til Odin, Ve og Vile, der skabde Verden af Ymers Jettekrop, og enedes om at giøre Mennesker af Træklodsene, Asker og Embla, saa den Ene gav Aand, den Anden Vid og Rørelse, den Tredie Aasyn, Mæle, Syn og Hørelse. Naar imidlertid hertil kommer, hvad alt findes i Grimnersmaal, at Jorden blev skabt af Ymers Kiød, Klipper af hans Been, Hav af hans Blod, Himmel af hans Hovedskal og Midgaard af hans Øienbryn til Menneske-Bolig, da er det saagodtsom Alt hvad Edda siger om Tidens Fødsel.
Det sidste Ord, som ogsaa egenlig er det Første (ár var allda), maae vi især lægge Mærke til, thi ligesom det i den Naturlige Mythologi er Stadet og det Stadige, saaledes er det i den Historiske Mythologi Tiden og det Timelige, det giælder om. Derfor hører vi ogsaa i Vøluspa, at det Første, Guderne raadslog om, var passende Navne til Aar og Dag, Ny og Næde, og ligesaadan maa Skabelsen af Ymers 
 Krop forstaaes, saa vi deraf lade os lære, at alt det Haandgribelige hedd paa Gudernes Sprog fornævnte Dele af en uhyre Jettekrop; thi blandt Andet beviser Skalda, det var mythisk Skik i Norden først at give Alting gaadefulde Navne og siden dertil at knytte gode eller slette Fortællinger, som skulde løse Gaaden.
Midgaard (middangeard) betyder nu vel paa Angelsk hele Verden, men da den mythologisk kaldes Ymers Øienbryn og er Mandhjem i Modsætning til Jotunhjem, saa seer vi, derved skal forstaaes Høiderne med de store Udsigter, hvorfor Midgaard ogsaa i Gylfelegen lignes ved en Borg, hvorfra man overseer Jettelandet med den flakke Strandbredd. Nu at tage dette bogstavelig, vilde altid være upoetisk, og ret aabenbar unordisk, da Strandkanten var vore Gamle meget for kiær til at overlades Fienden, men tager vi det historisk-poetisk om Tiden, hvis Begyndelse og Ende er Jetterov, medens Midten kun beherskes og benyttes af Guderne, da tage vi neppe feil ad den mythiske Midgaard, og kan da godt forstaae den hyppige men ellers høist urimelige Talebrug “under Midgaard” om hvad der sees eller skeer blandt Guder og Mennesker.
Hvordan det hænger sammen, at Hæner og Loder i Gylfelegen kaldes Ve og Vile, kan vi saameget mindre oplyse, som Menneske-Dannelsen er den eneste Leilighed, hvorved Loder nævnes, og Hæner ligeledes forsvinder til efter Ragnaroke, saa vi maa nøies med den Mærkelighed, at vore Gamle ei hos Mennesket vilde nøies med Sjæl og Legem, men vilde have Aand til, og 
 det var vist heller ingen Skade; thi man sige om Aand hvad man vil, saa er den dog det Samme for Sjælen, som Aande for Legemet, og følgelig til et rigtigt Menneske-Liv uundværlig.
Hvad endelig Odins og alle Asers Nedstammelse fra Koen Ød-Humle angaaer, da maae alle Giætninger om et saa løselig henkastet Ord nødvendig være meget løse, men naar man ogsaa her fremfor Alt tager “Tiden” i Betragtning, og tænker paa Nordisk, at det er immer med Munden, man nævner og deler Tiden, da oversætter man helst Ød-Humle (efter det Islandske umla) ved Mumlersken og Ymer (efter ymia) ved Skraaleren, saa Røsten naaer først sit Maal, bliver et ordentligt Tunge-Maal, hos Bur eller Bør, Sønnen af den rige Mumlerske, som da igien bliver Fader til Heltene, der dræbe Ymer, dele Tiden og danne Mennesket. En saadan Mumlen og Skraalen er nemlig den dunkle Baggrund i ethvert Folkeliv, og Nordboen, som opfattede Alt historisk, maatte da tænke sig en Lignende i Menneske-Slægtens Levnetsløb. Følgen heraf vilde blive, at man tænkde sig Bør-Sønnerne som de tre Tider, guddommelig lyslevende, veltalende og virksomme, og efter Delen, de tog i Menneske-Dannelsen, maatte Odin blive Fortidens, Hæner Fremtidens og Loder Nutidens Sjæl eller Vætte. Med denne løse Giætning kan man ogsaa godt nøies, til man finder en Bedre, thi da alle disse mythiske Personer, paa Odin nær, forsvinder med det Samme, giør Meningen om dem ingen videre Forskiel.
Endnu bør det vel nævnes, hvad Gylfelegen 
 
    
 melder, at Bør-Sønnerne satte Dværgene Øster og Vester, Sønder og Nør til at bære Himmelen, thi i alt Fald tager det sig bedre ud med disse fire Hovedpiller end med den bredskuldrede Atlas, og desuden behøver man ogsaa her kun at tage Tiden i Betragtning, for at finde, det slaaer til. Naar man nemlig, som det sig bør, ved Himlen tænker paa den høiere Livs-Anskuelse, da begynder den verdenshistorisk aabenbar i Østen og gaaer solret om, fra Indien og Palæstina til Spanien og Engeland, saa nu giælder det kun, om vi i Norden kan holde paa den, saa den ikke gaaer Krebsgang i Nordost.
Asken jeg kiender, Ygdrasil kaldt,
Vandet med Vædsker hvide iløn,
Duggen i Dale deraf nedrinder,
   Immer den grønnes ved Urdas Væld.
Møer høivise møder man der,
Trende i Tallet træde af Sal,

Urda og Verdan vandre med Skulda,
Lovgiverinder ligne de mest,
Riste paa Kiævle, raade for Liv,
Tolke og Skæbnen for Tidernes Børn.
Saaledes indledes vi i Vøluspa til den gaadefulde Ask og de klarøiede Norner, og om de Sidste findes hverken i de andre Eddasange eller i Gylfelegen noget mærkeligt Tillæg, uden Navnet Norner eller Nodner (Nøderne), og den Bemærkning, at det er dem, 
 der vander Asken af Urdavældet; men om Ygdrasil faae vi nærmere Besked i Grimnersmaal, hvor det blandt andet hedder:
Ygdrasils-Asken under sig har
Rødderne trende, Trekant de slaae,
Hvælve sig over Hel og Rimthusser,
Og derimellem Midgaards-Folket.
Ygdrasils-Asken altid maa døie
Mere Ulempe end Mennesker veed:
Kronvildt afnipper Knopperne fine,
Trøske fortærer Trævedden god,

Nidhøgen gnaver forneden flink.
Baade nævnes derhos de nærige Hjorte, fire i Tal, og Endel af de skadefro Orme, Gravvidners Børn, som hjelpe Dragen Nidhøg ved Helroden at undergrave Asken, og endelig nævnes en Ørn i Asketoppen, og et Egern i Grenene, der, som en Skielm, farer op og ned mellem Ørnen og Ormene.
Foruden alt Dette nævner Gylfelegen ikke blot en ubetydelig Høg, Veirhane eller Vindspiller kaldt, som sidder mellem Øinene paa den gamle Ørn, men ogsaa et Par mærkelige Svaner, som svømme i Urda-Vældet, og endelig giver den lidt nøiere Beskeed baade om dette Væld og Mimers-Brønden, saa vi høre, at Urda-Kilden, hvoraf Asken vandes, udspringer af Midgaards-Roden, men at Mimers-Brønden, hvori Vidskaben ligger skjult, er ved Roden over Jotunheim.
Nemt er det nu baade seet og sagt, at den saaledes  beskrevne Kæmpe-Ask er et Uhyre at see til, som man slet ingen Forestilling kan giøre sig om, og skiøndt Nordens Skjalde, saavelsom Odins Ravne, maae især holde sig til Øret, er det dog altid en stor poetisk Feil ved et Billede, naar det slet ikke er for Øiet; men den Feil har Asken Ygdrasil ikke heller, som den staaer i Vøluspa “immergrøn over Urdas Kilde,” saa det er kun de senere Tillæg, der, ved at ville giøre den alt for kiendelig, har taget den af Syne. I Vøluspa tales nemlig ikke et Ord om Askens Størrelse eller Udstrækning, saa vi har Lov at tænke os den i naturlig Skikkelse, uden at den derved taber det mindste af sin Bekvemhed til, som Guders og Menneskers Stamtræ, at afbilde Livet, der varer Tiden ud, fordi det vederkvæges og fornyes, giennem Forsyns-Haanden, ved de hellige Vande af Urdas Kilde. Selv Tillæget om Alt hvad Asken maa døie, af Trøsken, af Hjortene og af Ormene ved Roden fordunkler ingenlunde Synet, men afrunder Billedet, saa det viser os den tredobbelte Kamp, Aande-Livet maa friste, med Ælden eller Tidens Tand, der svækker Livskræfterne, med de vilde og graadige Begiærligheder, som forspilde dem, og med alskens Dødbideri, som nødvendig er aandsfortærende. Da man derimod gav Asken Ygdrasil tre Rødder og gjorde hver af dem stor nok til at dække en heel Verden, da rykkede man Billed-Asken op af Jorden og plantede den i Luften, hvor den hverken kunde sees eller slaae Rødder, men kun svæve som et uhyre Hjernespind, hvis verdenshistoriske Betydning, 
 langtfra, som man drømde, derved at blive haandgribelig, meget mere omtaagedes og gik ad Glemme.
Tænke vi os nu Ygdrasil, som en Billed-Ask af naturlig Størrelse, da tabe de tre Jomfruer, der dukkede op af Urdavældet og vist nok skulde pleie Asken, ogsaa den uhyre Taage-Skikkelse, de maatte faae, naar Asken voxde i det Uendelige, og afbilde smukt det Forsyn, der vaager over Livet og styrer dets Gang; men her er allerede i Vøluspa indløbet den historiske Feil, at Jomfruerne tillægges selv den Styrelse af Livet, de kun skulde afbilde og i Billed-Sproget kundgiøre.
Af de tre Askemøers Navne: Urd, Verdandi og Skuld er det Første og det Sidste klare nok, da Urd (A. S. wyrd) betyder “vorde” og passer godt paa hende, der altid nævnes som Prophetinden, og Skuld, af “skal” i alle nordiske Mundarter, betegner Udførelsens Norne, som derfor ogsaa følger med Valkyrierne, men Verdandi er dunkelt og klarer sig først, naar man betænker, at imellem Planen eller Anlæget og Udførelsen ligger ved ethvert Storværk Forhindringen, saa Verdandi (af A. S. werdan ᴐ: forbyde) maa være Forhindringens Norne, der slaaer alle Knuderne i det store Verdens-Drama.
Betragte vi nu fremdeles Urdavældet, med hvis dunkle Vædske Asken vandes, som et Billede paa det dunkle Spaadoms-Ord, der befrugter Menneske-Livet, og Mimersbrønden, fyldt med Duggen til et klart Speil for Asken, som et Billede paa den klare Vidskab, der maa udvikle sig giennem Verdens-Historien, da afrunder 
 Synet sig og afhjemles hos Mimer (A. S. meomor), som betyder hukommen eller ham med den stærke Hukommelse.
Der kunde endnu være meget at sige om den hardtad alt for rige Aske-Mythe, der, ligesaa kolossalsk, som man har tænkt sig Ygdrasil, stræber at omfatte hele Livet baade i sin hemmelige Kilde, og i sin store Udvikling; men da den just derfor rimeligviis er af fremmed (phønicisk) Oprindelse, vilde Vidtløftigheden her være paa urette Sted.
Aser mødtes paa Idasletten,
Haller de bygde med Høielofte,
Smelted i Esse, smeddede Guld,
Legede Guldtavl, lystige, glade,
Til mægtige, trende Thussemøer
Aserne giæsted fra Jotunheim!
Dette er Vøluspas korte og gaadefulde Beskrivelse af Asernes Guldalder, som, uden noget mærkeligt Tillæg, gientages i Gylfelegen, og medens det nu er klart nok, at den maa tænkes endt med Balders Død, skimte vi kun meget dunkelt den mythologiske Grund, hvorfor Balder maatte døe og Guldalderen forsvinde. Om man nemlig end turde antage, at der ved de tre mægtige Thussemøer skulde menes Nornerne, var dog Knuden dermed ikke løst, men kun overhugget, og vi maae da dvæle ved den mørke Tale om Spaadisen Gulveig eller Heide, som blev spiddet og tregange brændt i Odins Sal, men levede endda, og synes i Vøluspa 
 at sammensmelte med hende, som der skrifter Aserne og forkynder dem Ragnaroke.
Tænker vi os nu Aserne, ved Forgribelse paa Spaadisen, usaattes med Nornerne, da er et fortvivlet Raad i sin Orden, og om et Saadant melder Gylfelegen, med Beraabelse paa nogle mørke Linier i Vøluspa, at der kom en forklædt Jette til Aserne og tilbød paa tre Aar at bygge dem en Borg, som Rim-Thusserne med al deres Magt ei kunde indtage, naar de saa vilde give ham Sol og Maane og skiøn Freia. Ved Lokes Mægling, hedder det, blev ogsaa Kiøbet sluttet, kun med den Forskiel, at Borgen skulde være færdig paa eet Aar, og Bygmesteren maatte Ingen have til Hjelp uden sin Hest Svadilfar; men da han kun troede Aserne paa det Halve, maatte de binde sig med dyre Eder og stille sikker Borgen. Arbeidet gik nu rask fra Haanden, da Svadilfar gjorde bedre Tjeneste end mange Haandlangere, og tre Dage før Aaret var omme fattedes der ikke stort mere end Borgeledet, hvorover Aserne blev saa forskrækkede, at de truede Loke med Døden, hvis han ikke skaffede Raad. Ved at lokke Svadilfar til en heel Nat at løbe gal efter en Hoppe, narrede nu ogsaa Loke Bygmesteren, saa han fik ikke Borgen færdig, men saa vendte han det Laadne ud, og saa betalde Thor ham saa godt med Hammerslag, at han forlangde hverken Sol eller Maane.
Stald-Historien, hvormed Gylfelegen her søger at hjelpe Aserne, kan vi imidlertid ikke tage for gyldig, da det af Vøluspa er klart nok, at hvordan  det end ellers hængde sammen, saa forhastede Thor sig, brød den dyre Eed og besmittede Asgaard med uskyldigt Blod.
Lægger vi nu begge Dele sammen, da faaer vi den Forestilling, at Aserne som Seierguder ei kunde taale at høre den ubehagelige Sandhed, at de maatte kiøbe den afgiørende Seier med Selv-Opoffrelse, og at de saa, slagne med Blindhed, stræbde at vinde fuldkommen Sikkerhed, paa Lysets og Varmens Bekostning, skiøndt begge Dele var dem uundværlige til Livets Nydelse; men at de derved ikke blot indviklede sig dybere i en fortvivlet Strid med Nornerne, men kom i aabenbar Modsigelse med sig selv, hvad selv efter ægyptisk Regning er nær ved at give alle Guder Banesaar, og førde efter Nordisk Regning til, at de i Balder maatte miste det Kiæreste, de havde, og i Fenris-Ulven selv opføde det Ledeste, de kiendte.
At dette nu heller ikke er grebet af Luften, det lærer Verdens-Historien, thi i den kommer der altid et ulykkeligt Øieblik, da den seierrige Kæmpe-Aand ei vil høre tale om Selv-Opoffrelse, men stræber med Verdens-Klogskab at sikkre sig mod Lykkens Foranderlighed, uden at det dog nogensinde lykkes med den Chinesiske Mur eller den uindtagelige Fæstning, som skal bygges paa Lysets og Livets Bekostning.
Jeg saae i Skjulet Skæbne-Lodden,
Blodig for Balder, Barnet af Odin!

Misteltenen, myg og smækker,
Fager syndes med frodig Væxt,
Harmen voldtes ved Høders Arm.
Snart en Broder vel Balder fik,
Og een Nat gammel Odins-Sønnen,
Med Haand utvættet og Haar uredt,
Banesaaret gav Balders Fiende;

Frigga dog fældte i Fensal Taarer
For Valhals Vogter! veed I det nu?
Saaledes omtrent lød fordum den forunderlige Røst midt i Nordens Gude-Kreds og gienlyder endnu giennem Vøluspa, uden at det synes, selv Kæmpe-Aanden vidste, hvorfra den kom, eller hvor den foer hen; men Indtrykket er uudsletteligt, og Balders Død uforglemmelig, saalænge Nordens Hjerte slaaer.
Ved Hjelp af Gylfelegen kan vi da ogsaa faae en meget livlig Forestilling om denne mythologiske Hoved-Begivenhed, skiøndt den der naturligviis findes saa lystig fortalt og saa stærkt udsmykket, at man derved let taber Aanden af Syne.
Baade Balder og Høder, hedder det nemlig, var Sønner af Odin og Frigga, men om Høder veed man kun, at han var blind og stærk og blev sin Broders Banemand, saa Aserne kan knapt taale at høre ham nævne, thi Balder var saa deilig, at han straalede igien, han var viis og veltalende, god og livsalig, og intet Ureent kunde komme ham nær.
Det var Asernes første Sorg, at Balder havde 
 
       
       tunge, urolige Drømme, der varslede ilde for hans Liv, og vel fik de alle Tings Vætter til at sværge, de ikke vilde skade Balder, men de glemde dog en Vaand, som hedd Mistelteen, og da de siden engang stod og skiød til Maals efter Balder, som de meende var skudfri, da kom Loke med Mistelteen og stak det i Haanden paa den blinde Høder, ligesom for at ogsaa han skulde giøre Ære ad Balder. Denne Vaand, som blev til Spyd, giennemborede nu Balder, saa han sank død til Jorden og efterlod alle Aser utrøstelige.
Om Balders-Hevneren har Gylfelegen, besynderligt nok, ikke et Ord, skiøndt det dog udtrykkelig siges i Hyndla-Sangen og Vegtams-Kviden, at det er Odins og Rindas Søn Vale fra Vesterleden, hvad ogsaa Skalda bekræfter.
Derimod har Gylfelegen en egen Fortælling om Balders-Baalet, som skulde anrettes paa Balder-Skibet Ringhorn, men da alle Aserne ei kunde faae det til at løbe af Stabelen, maatte de sende Bud til Jotunheim efter Hexen Hyrrokin, som kom ridende paa en Ulv, med en Hugorm til Bidsel, og satte ved første Puf Skibet i Fart, saa der fløi Ild af Rullerne og Jorden skjalv. Da saa Balders Lig var lagt paa Baalet, styrtede hans Viv, Nanna, Nefs Datter, død ned af Sorg og blev brændt med ham, og Odin lagde Guldringen Drypner paa Baalet, som derved fik den Egenskab, at otte nye Ringe dryppede fra den hver niende Nat.
Dette er aabenbar tildigtet i en langt senere Tid, 
 da Skjalden tog den gamle Mythe bogstavelig og maalde Aserne med sin egen Alen, saa dette Balders Baal har kun mythisk Betydning som et Billede paa den store Ligbegængelse, der altid holdes af aandløse Præster til de afdøde Guders Ære, og hvorved ganske rigtig Hyrrokin (Gudespottersken) spiller Hovedrollen, da kun hun kan paa en Maade sætte Liv i de døde Guders Efterladenskab. Da brister naturligviis det fromme Hjerte af Sorg og farer til Hel med sine Guder, saa Nanna har ogsaa verdenshistorisk Betydning, men hører ikke til As-Dramet, hvori Balder ogsaa er for ung til at efterlade sig en anden Enke end sin utrøstelige Moder.
Man seer for Resten af Vaftrudners-Maal, at der tidlig har hørt et Baal til Balders-Mythen, men hvis Hemmelighed var noget ganske Andet end Nanna Nefs Datter eller Drypner, var “Ordet, som Odin hviskede sin Søn i Øret” og som naturligviis gav ham Opstandelsens Haab. Dette Haab er nemlig, efter Balders Død, Asernes eneste Trøst, som duer, thi naar Døden har faaet Indpas i Asgaard, da er Gude-Drømmen forsvundet, og Aserne er, selv med det længste Liv og de største Bedrifter, kun Halvguder, som engang maae dele alle Kæmpers Kaar og falde seierløse.
At det nu er gaaet hele Menneske-Slægten med Aand ligedan, saa den kunde aldrig, selv paa Olympen, glemme det første Lig, den saae i sin Midte, det er en verdenshistorisk Kiendsgierning, som vel maa kaldes den Eneste i sit Slags, og derfor er Balders-Mythen igrunden ligesaavel Græsk og Ebraisk som Nordisk, da den rører Mennesket under alle Himmelegne paa sit  ømme Sted, og har en forunderlig klar Side for os alle, som komme Barndommens Guldalder og dens Forstyrrelse ihu. Under denne naturhistoriske Betragtning speiler nemlig Balder paa Breide-Blik sig i Barneglæden med de klare, spillende Øine, Høder i den blinde Troskyldighed og Mistelteen i Spotten, som fælder Glæden midt i sit Paradis, og naar man blot veed, at Mistelen er en træagtig, rodløs Snyltevæxt, af bælgmørk Oprindelse, som kan udsuge det bedste Frugttræ, til det gaaer ud, da behøver man ikke at være en Nordbo, men kun et Menneske med Aand, for høilig at beundre den Nordiske Dybsindighed.
Da Aserne, stumme af Sorg, stod som forstenede paa Banetuen over Balders Lig, da var Frigga den Første, som kom til Besindelse, tog Ordet og udbød sin Hyllest og Naade til hvem der vilde ride til Hel og byde hende Løsepenge for Balder. Det Ærende paatog sig da strax En af Odins Tjenere,  Hermod hin Rappe, som ogsaa paa Sleipner kom til Vei-Ende, og stræbde at røre Hels Hjerte med Beskrivelsen af den almindelige Sorg, der var i Verden over Balders 
Død
. Hel gav da ogsaa sit Minde til, at Balder maatte komme igien, naar virkelig Alting i Verden, baade Levende og Dødt, vilde græde for ham. Desaarsag sendte nu Aserne Bud til alle Vætter om at græde for Balder, og fik Ja af dem Alle, paa en gammel Hex nær, ved Navn Thøk, som sad tvær i sin Hule og brummede:
Thøk kun græder med tørre Øine
For Balders Skæbne og Banesaar,
Mig han ei baader, bleg eller rød,

Hel, som har ham, beholde ham kun!
Herved var da intet videre at giøre, men Hermod havde dog ikke blot seet Balder og Nanna i Helhjem, men ogsaa hjembragt Vennegaver, fra Balder nemlig Ringen Drypner til Odin, og fra Nanna et Slør til Frigga.
Dette Sagn i Gylfelegen finder vi ikke mindste Spor til i Eddasangene, hvor Vegtams-Kviden derimod beskriver et Helrid af Odin selv før Balders Død, hvorved han opmaner Hels Moder Angerbode (Ulykkesfuglen) og faaer af hende Vished om, at Balder kan ikke reddes, men skal blodig hevnes, og dette Odins Helrid, seer man strax, vilde giøre Hermods utænkeligt, men det kan mythologisk ikke forsvare sig selv, da Asernes Tryghed efter Vætternes Edtagelse er hævet over al Tvivl. Vegtams-Kviden er følgelig, som alle Kviderne, fra Mid-Odins Tid, eller fra vor hedenske Middelalder, da Aserne maatte færdes, som Præsterne syndes, og Hermods-Sagnet er ganske anderledes poetisk, men er desuagtet yngre, som alle Forsøg paa at blæse Liv i de afdøde Guder.
I sit Slags, som en Frihaands-Tegning af Sorgen over Balder, er imidlertid Hermods-Sagnet en Perle, opfisket fra Dybet, thi trods den klare Umulighed prøver Hjertet dog altid engang paa at græde sine Kiære op af Graven, og naar Aanden staaer bi, vin der det altid derved et dyrebart Minde og den Overbeviisning, at sad kun ikke Hexen Ligegyldighed i en Krog og græd med tørre Øine, da vilde Yndlingens Gienkomst ei heller findes umulig.
Denne Betragtning behøve vi nu blot at udvide til et Folkefærds Graad for sin Guldalder, som gienføder Aanden med Billedsproget, da seer vi allevegne Hermod ride til Hel paa Sleipner og komme tilbage med Ringen og Sløret og med den Trøst, at svarer kun Savnet virkelig til Tabet, da skal selv det Umulige findes muligt.
Udvide vi endelig Synet til Menneske-Slægtens Graad for sit Paradis, da giennemtoner det ikke blot den Christne Kirke, at der har fundet et guddommeligt Helrid Sted, hvorfra Hjemkomsten var en Triumph, men i denne Kirkes Historie efter Middelalderen seer vi i Morten Luther en lyslevende Hermod, paa hvem vi kan anvende det Nordiske Sagn fra Først til Sidst.
Hvad nu ellers Hermods mythiske Personlighed angaaer, da lader Udtrykket “Odins Tjener” den meget ubestemt, og det nytter ikke, at Skalda vil mynte en Odins-Søn af ham, da den ikke engang har en Moder til ham, men af Hyndla-Sangen og især af Bjovulfs-Drapen seer vi, han i de ældgamle Sagn har været en Nordisk Helt, som dog ikke svarede til de store Forventninger, man havde gjort sig om ham, og endte sørgelig sine Dage i Jettevold, saa dette har oprindelig været hans Helrid, hvortil den senere Skjald  har givet ham modent Ærende, og hvorfra han har stræbt at føre ham med Æren tilbage. Hvad Hjemmel Eivind Skaldaspilder har havt for at lade Hermod følges med Brage ud af Valhal for at modtage Hakon Adelsteen, kan det vel synes latterligt at spørge om, da det kun er med en aldeles uhjemlet Fripostighed, han viser Hakon til Valhall, men man tør dog vel deraf slutte, at Hermod saavelsom Brage har havt ret egenlig poetisk Navnkundighed.
I Grimnersmaal, hvor Gude-Borgene opregnes, hører vi:
Glitner, den Tiende, staaer paa Guldsuler,
Skinner saa vide med Sølvertag,
Der det Forsetes Sædd er at dvæle,
Kiv han neddysser Dagene flest!
Naar vi hertil føier Gylfelegens Oplysning, at Forsete er Søn af Balder og Nanna og har sin Lyst af at forlige hvem der er usaattes, da er det Alt hvad vi veed, men Stort kunde der heller ikke være at sige om ham, der aabenbar kun er et mat Efterskin af sin Fader, ligesom Glitner (Glimt) af Balders-Borgen Breidablik (Straaleglands). Nævnes maa imidlertid denne gamle Forliger eller Formilder, fordi han er verdenshistorisk, og forliger sædvanlig kun alt for let Folkene med deres Skæbne, naar de føle, deres Tab er uerstatteligt.
I Nordens Historie turde ellers Forsete have 
 
    
    en egen Betydning, thi dersom det store Forligelse, Maal mellem Stammerne lykkes, da vil aabenbar Glitner paany overskinne Norden, som en Borg paa Guldsuler med Sølvertag.
Vel nævnes Brage alt i Grimnersmaal som Mester-Skjalden, men det er dog først i Lokegluffen, vi seer ham talt iblandt Aserne og det endda slet ikke med Æren, thi Spottefuglen siger:
Hil være Aser, Asynier med,
Guderne alle paa Gildesbænken,
Een undtagen, inderst i Rad!

Brage slet ikke jeg bryder mig om.
Ved samme Leilighed møder vi ogsaa først Idun, men kun som Brages Viv, der vil jævne Trætten, men faaer Skam til Takke, saa det er først i Gylfelegen, vi bliver den Hemmelighed betroede, at Idun giemmer i sin Æske de Æbler, Aserne bide i, naar de ældes og blive da, lige til Ragnaroke, unge paany. Dette lille Ord, seer man let, hæver Idun saa høit, at Brage synker ned til sin Kones Mand, hvis berømte Veltalenhed først og sidst maa tænkes brugt til hendes Priis, der har hans og alle Asers Liv eller dog deres Livskraft i sin Haand. Gangler bemærker ogsaa ganske rigtigt, at det synes voveligt af Aserne at betroe Idun Saameget, og Har svarer med et Smil, at een Gang var der ogsaa nær skedt en stor Ulykke, men det er dog først i Bragesnakken vi hører, hvori den bestod.
Jetten Thjasse havde nemlig engang faaet Loke i Kløerne og slap ham ikke, før han lovede at lokke Idun ud af Asgaard med sine Æbler, som han da ogsaa gjorde ved at bilde hende ind, han havde fundet nogle Æbler i en Skov, der paa et Haar lignede hendes. Jetten var nu strax tilrede i Ørneham, snappede Idun og fløi hjem med hende, og Aserne blev nu gamle og graae, før de vidste det, men da man havde seet Idun sidst gaae ud med Loke, kom han i skarpt Forhør og blev truet paa Livet, hvis han ikke skaffede Raad for Uraad. Nu fløi Loke da til Jotunheim i Freias Fjederham, traf lykkeligviis Idun ene hjemme, forvandlede hende til en Svale og foer saa hjem med hende som en Fugl i Luften. Vel var Thjasse imidlertid kommet hjem og satte efter dem i sin Ørneham, men Aserne tændte et Baal tæt udenfor Asgaard, hvorpaa han brændte sine Vinger, drat ned og fik sit Livsbrød, saa der blev ikke andet tilbage af ham end hans Øine, som Thor til et Mindesmærke satte paa Himlen.
Betragter vi nu Idun og Brage i Forhold til det store Asamaal, da har de vel ikke stort bedre indvortes Krav end udvortes Hævd paa at høre dertil; thi saa længe Odin lever, kan hverken Asgaard eller Valhall trænge til nogen anden Skjald eller Taler, og kan Asernes medfødte Kraft ei giøre dem ligesaa rørige som de er seilivede, da kan ingen kloge Koner og ingen Lægekonst hjelpe dem; men den Tanke ligger dog meget nær, at naar Døden har faaet Indpas i Asgaard, trænges der idetmindste til et Middel mod Alderdommen, og 
 
    
    at naar Gudernes Yndling er død, maa der skabes en ny Skjald til hans Eftermæle.
Hvorvidt der for Resten har været noget Sagn om Brages Oprindelse, veed vi ikke, men om Iduns spore vi et i Ravnegalderet, et Kvad, der vel er alt for luftigt og høitravende til at give ordenlig Beskeed, men spiller dog kiendelig paa det Sagn, at Idun var faldet ned fra Ygdrasil og havde sat Aserne i stor Forskrækkelse, saa Odin sendte Heimdal, Loke og Brage afsted for at udfritte af Jomfruen hvad hun vidste om “Tidens Ophav, Alder og Ende,” men da hun tav bomstille, vendte Heimdal og Loke tilbage med uforrettet Sag og efterlod Brage til at passe paa hende, mens Odin tog Nat til nye Raad eller sov paa den Sag. Ventelig har Sagnet da sluttet med, at Brage, da han blev ene med Idun, opdagede hendes Æbler og vandt hendes Hjerte, saa der blev et smukt Par Folk af dem, som opslog deres Bopæl i Brøndshøi eller i Brøndby (brunnakr), hvor de siden, efter Haarfager-Skjalden Thjodolfs Sigende, havde deres Hjemstavn.
Folkehistorisk er nu Iduns-Mythen nem at udtyde, thi alle Folks himmelske Guder blive snart gamle, og Præsterne, som skal være deres Alderdoms-Støtter, og trækker dem derfor ned til sig, tænker sædvanlig meer paa at arve end paa at hjelpe dem, saa Skjaldene maae ynkes over dem og stræbe da altid paa en eller anden Maade at liste dem fra Præsterne og fare til Himmels med dem. Dette lykkes nu vel ikke, men har Skjaldene en Fjederham, løftes de gamle Guder dog til 
 Skyerne med dem, saalænge det varer, og her møder vi Idun med Paradis-Æblerne, som for gamle Guder maae være haarde nok at bide i, men forynger dem dog paa en Maade virkelig, som Folkesangens Vætter og Folkets Skytsaander.
At nu Idun med Guldæblerne virkelig finder sin Forklaring i den levende Folkesang om Hjemmets Guder og Helte, det seer vi paa hendes Bortførelse og Hjemkomst, der vel, til visse Tider, finder Sted hos alle poetiske Folk, men dog ingensteds saa soleklart som i den Nordiske Folkesangs nyeste Historie, hvortil Iduns-Mythen svarer saa vidunderlig, som om den var udsprunget deraf. Idun er derfor meget godt gift med Taleren og Minde-Skjalden Brage, og vel veed vi ikke Navn paa deres Børneflok, som vi giennem Lokegluffen skimte, men kiært Barn har altid mange Navne, saa den Skade døer Brages og Iduns Børn ligesaalidt af, som de navnløse (anonyme) Kæmpeviser.
Aser eller Æser er i Vøluspa, som det synes, udelukkende Navnet paa Nordens Guder, og om dette Navn har vi den velkomne Oplysning i den gamle Gothe-Krønike (hos Jornandes), at det betød Halv-Guder, og førdes ved høitidelige Leiligheder af alle Gothe-Kongerne, ligesom vi af Bjovulfs-Drapen seer, at alle Danske poetisk kaldtes Skjoldunger. As-Navnet passer ogsaa meget godt paa Nordens Guder som verdenshistoriske Kæmper, der vel var mage løse, men dog timelige, og maatte, hvad enten de vilde eller ikke, rette sig efter Nornerne ved Siden, som havde Alfader i Baghaanden, og da desuden baade Nordens Mythologi og Oldhistorie, i Sammenligning selv med Grækernes, er Sildefødninger, saa betragtes Aserne passende som Guder paa anden Haand. Dette er ogsaa, heel mærkelig, Grundtanken baade i den løierlige Fortale og den latterlige Efterskrift til Gylfelegen, hvor Odin og Thor giøres til Priamus og Hektor, og Trojas Forstyrrelse til Ragnaroke, medens dog igien Priamus giøres til en Ætmand af Kronos (Saturnus) og derved til alle Kroniders Frænde, hvad vel er pudsigt og plumpt nok, men viser dog, at man tidlig opdagede det verdenshistoriske Præg, der er Nordens Mythologi eiendommeligt.
Til dette historiske Præg hører nu ret egenlig, at Begivenhederne, Kampen og Storværket, er Hoved-Sagen, og Personlighederne, mest som Redskaber, en Bisag, hvorfor de umulig kan findes saa selvstændige, afrundede og udprægede som de Græske Guder, men lever i et underligt Fællesskab og er immer i Bevægelse, hvorved de, efter Omstændighederne, baade skifte Ansigt, og udvikle Egenskaber, som man slet ikke havde ventet hos dem. Selv at faae Tal paa Nordens Guder falder vanskeligt, omtrent som at giøre Mandtal i en Leir, hvor der ikke blot daglig fødes og døer en heel Deel, men hvor altid Somme, der har indlagt sig et Navn, sporløs forsvinder, medens Andre, man veed tit ikke hvorfra, pludselig springer frem og giør sig navnkundige.
Saaledes har vi alt bemærket, at af de tre Bør-Sønner, som bygde Midgaard og dannede Klodsene til Mennesker, enten forsvinder den Ene, Loder, aldeles, eller han ved at skifte Navn bliver ukiendelig, medens den Anden, Hæner, synes at krybe i et Musehul til efter Ragnaroke, og kaldes virkelig enstæds den Ræddeste af alle Aserne.
Saaledes har vi ogsaa seet Balders-Hevneren (Vale) dukke op, kun for, natgammel, at øve sin første og sidste Bedrift, medens vi paa den anden Side har seet Idun og Brage, som Vøluspa slet ikke kiender, falde ned fra Skyerne, og skal siden see Loke snige sig ind blandt Aserne, see Tyr voxe op af Jorden for at binde Fenris-Ulven, og endelig see Vidar springe frem af sit dybe Skjul for at hevne Odin.
Alt dette er da forsaavidt i sin historisk-poetiske Orden, men Vanefyrsten Niord med sine berømte Børn, Frey og Freia, der alt i Vafthrudners og Grimners-Maal, og siden bestandig, regnes til Nordens Guder, reiser det ligesaa vanskelige, som vigtige Spørgsmaal, hvordan disse Vaner egenlig forholder sig til Aserne.
Navnet Vaner findes nu vel i Vøluspa, men i saa dunkel en Sammenhæng, at man ei kan see, om de er med eller mod Aserne, og vel skal, efter Gylfelegen, "Ods-Møen" i Vøluspa betyde Freia, og Belas klare eller hvide Banemand, som i Ragnaroke brydes med den sorte eller mørke Ildspruder (Surtur), være Frey, 
 men saadanne hemmelige Efterretninger har i Mythologien, som i Historien, sædvanlig kun meget lidt at betyde.
For Resten hører vi alt i Vafthrudners-Maal, at Niord er kommet som Gidsel til Aserne og skal i Ragnaroke vende tilbage, og Gylfelegen fortæller, at det var ved et ordenligt Forligelse-Maal Niord og Hæner blev som Gidsler udvexlede mod hinanden. Dette forudsætter en Krigs-Tilstand mellem Aser og Vaner, som ogsaa udtrykkelig nævnes i Bragesnakken, med Tilføiende, at ved Forliget maatte begge Parter spytte i Bøssen og frembragde derved Viismanden Kvaser, ventelig efter det gamle Ordsprog: af Skade bliver man klog, og endelig fortæller Heimskringla, at nede ved det Sorte Hav førde Aser og Vaner længe indbyrdes Krig med foranderlig Lykke, men sluttede derpaa en fast Fred, beseiglet med Gidslerne Hæner og Mimer fra Asernes, og Niord, Frey og Kvaser fra Vanernes Side.
Af denne folkehistoriske Mythe faaer vi den Forestilling, at der hos Frænde-Stammerne, enten heroppe ved Østersøen, eller histnede ved det Sorte Hav, eller maaske begge Steder, have stødt to Mythologier sammen, der omtrent var lige levende, og blandede sig derfor tilsidst, med nogen Opoffrelse paa begge Sider, men skal dette ei have frembragt grændseløs Forvirring, maa der i Mythologierne selv have ligget Spire til Forliget.
Ligesom vi derfor paa Vanesiden maae tænke os Trang og Hang til Asamaalets verdenshistoriske 
       Anskuelse, saaledes maae vi hos Asafolket tænke os en Tomhed og et Savn mellem Balders Død og Opstandelse, som aabnede Dørren for Hjertets naturlige Drømmebilleder: Frey og Freia, der syndes nogenlunde at erstatte den livsalige Balder. At for Resten Frey meget tidlig maa være optaget blandt Aserne, seer vi af den Plads, han indtager ved Siden ad Odin og Thor, ikke blot i Bøgerne, men i Folkemunden; thi at alle de Nordiske Folk hver Uge førde Odin, Thor 
og
 Frey paa Tungen med “Onsdag, Thorsdag og Fredag,” det er en Kiendsgierning, som mythologisk veier endnu meer end Vøluspa. Under disse Omstændigheder bliver det imidlertid saa godt som vist, at Ods-Møen og Belas Drabsmand i Vøluspa skal, som Gylfelegen melder, betyde Freya og Frey, og Anmærkningen i Vafthrudners-Maal, at i Ragnaroke vender Niord tilbage til Vanehjem, skal lære os, at Vanerne i Nordens Mythologi ei har verdenshistorisk, men kun folkehistorisk Betydning, høre ikke til det store As-Drama, men kun til Mellem-Spillet. Da nu imidlertid et Overblik af de handlende Personer i As-Dramet efter Balders Død lærer os, at Vidar er en stum Person, Heimdal stillestaaende og den eenarmede Tyr kun eengang virksom, saa følger det af sig selv, at Alt hvad Odin og Thor, med den tvetydige og tvetungede Loke, i Tidens Løb ei selv kan overkomme, maa tilfalde Vanerne, og da især Frey, thi Niord og Kvaser maae antages for opoffrede, ligesom paa Asernes Side Hæner og Mimer.
Veed vi nu, at der i ethvert ordenligt Folkeliv er hverken flere eller færre end tre store Virke-Kredse, der skiære hinanden, nemlig den Kirkelige, den Borgerlige og den Videnskabelige, da seer vi strax, at Odin indtager den Sidste, og at Thor, selv ved Hjelp af Loke, har ondt nok ved at udfylde den Borgerlige, saa den Kirkelige, der ved Balders Død har lidt et ubodeligt Tab, maa nøies med Frey, ligesom man allevegne har maattet nøies med en Stats-Kirke, heel eller halv forstenet, naar det gudelige Liv ei meer giennemtrængde Folket.
Hvad der imidlertid turde findes allermærkværdigst, er den Omstændighed, at hvad der nu skeer og herefter vil skee til Forbindelse af den Græske og Nordiske Mythologi, Dannelse og Tankegang, aabenbar speiler sig i det ældgamle Forligelsemaal mellem Aser og Vaner.
Aser og Vaner har vi nemt ved at skille ad, og kun ondt ved at samle, skiøndt Mythebøgerne har forligt dem; men med Alfer og Dværge er det netop omvendt, thi dem vilde vi have nemt ved at samle i eet Begreb, men har meget ondt ved at faae dem skilt ad, skiøndt Mythebøgerne nøder os dertil. Puslinger er de nemlig tilhobe, og hvor de stikker frem, er det sædvanlig med et eller andet Konststykke mellem Hænderne, saa vi hælde nødvendig til den Tanke, at det er kun to Navne paa det gamle Nordens Konstnere; men naar vi 
 hører, at ikke blot har Alfer og Dværge hver sine egne Norner, Runer og Billeder, men at Alferne deler sig i de Lyse høit oppe og de Mørke dybt nede, medens Dværgene er alle kommet tillive som Madiker i Ymers Kiød (Jorden), da seer vi strax, det gaaer slet ikke an at skiære dem alle over een Kam.
Raadfører vi os nu først og fremmerst, som vi i slige Tilfælde altid maae, med Vøluspa, da finder vi der Alferne kun eengang nævnt i en nær men dunkel Forbindelse med Aserne, men om Dværgene hedder det:
Guderne alle, de ginge paa Raad,
Om Dværgenes Skare at skabe tilgavns
   Af blaalige Been og Brimers Blod,
Da Mandelignelser mange de gjorde
Af Jordens Dværge, som Durin sagde.
Dette bestyrker aabenbar, hvad Gylfelegen melder, at Aserne skabde Madik-Dværgene om til Mandslinger med Bevidsthed, og lod dem boe i Jord og Stene og et tredie Sted, som jo maa være i Luften, og derved faaer vi den Forestilling om dem, at de i Asamaalet var hvad ellers kaldes Vætter, eller smaae Livskræfter i Alt hvad man sædvanlig kalder dødt, men sporer dog Virkninger af. Herved kan man vel ikke sige, der er berøvet Dværgene Muligheden af at blive Konstnere, men nærmest kommer man dog til at tænke paa noget Andet, især naar man i Dværge-Registeret, ved Siden ad Ny og Næde, finder Øster og Vester, Sønder og Nør, om hvem Gylfelegen melder, at dem satte Aserne i de fire Verdens-Hjørner til at bære Himlen.
Om Alfernes Hjemstavn (Alfheim) hører vi derimod i Grimnersmaal, at den gav Guderne, som her maae være Vanerne, Frey i Tandfæ (Faddergave); og Ivalds Sønner, der omtrent paa samme Tid gav ham den konstige Snekke Skibbladner, kaldes i Ravnegalderet udtrykkelig Alfer, saa det er en naturlig Tanke, at Alferne hørde oprindelig til den Vaniske Mythekreds, og smuttede med Frey ind i Asamaalet, hvor de vel var for fornemme til at blande sig med Dværgene, men forvexledes dog efterhaanden ofte med dem.
Grunden til denne Forvexling har nu vel tildels ligget deri, at de Dværge, der var Stenbyggere, tidlig er blevet konstige Smede, men Hovedgrunden har dog vel været den, at Alfe-Mythen var omfattende nok til at optage Dværge-Mythen næsten heel i sig; thi at Alferne ikke blot var Konstnere, men ogsaa Vætter, seer vi deraf, at Angelsachserne havde baade Bjerg-Alfer, Skov-Alfer og Sø-Alfer, og vi har endnu i Ælvefolkene en Levning af dem. Saadanne Alfer var sagtens ogsaa Bygver og Beile, som fulgde Frey til Ægersgildet, og allenfalds hørde hans berømte Sendebud Skirner, som en Luft-Alf, til dem, saa vi tage neppe Feil ved ligeledes at ansee Delling og Nørve, Svasud og Vindsval for Dagens og Nattens, Sommerens og Vinterens Alfer, skiøndt Vafthrudner ei har sagt til hvad Slags Væsener han regner dem.
Foruden Ivalds Sønner nævnes for Resten vel ingen andre Konst-Alfer end deres Runemester Dva lin og deres Vingesmed Vølund, dog bør det ikke forties, at Idun i Ravnegalderet baade regnes til Alferne og kaldes Ivalds Datter, saa det er ikke urimeligt, at hun med Guldæblerne ogsaa havde hjemme hos Vanerne.
Paa Dværgene har vi derimod, som sagt, et heelt Register, med deres Fyrster Modsøgner og Durin og deres Runemester Dain i Spidsen, men vil vi hævde dem Noget, som Alferne ikke har optaget, da maae vi forudsætte, at de, som havde faaet Mandevid af Aserne, derved ogsaa paa en Maade var indlemmede i Verdens-Historien, saa det egenlig var Dens Himmel eller høiere Anskuelse, Øster og Vester, Sønder og Nør bar paa Deres Hoveder. I Lighed hermed kan vi ogsaa antage, at ved ethvert enkelt Begreb, der historisk klarer sig, kommer en Dværg til Bevidsthed og bliver forsaavidt Konstner, som han er Mester i eensidig og eensformig at udtrykke og afbilde sit eget korte Begreb. Et mythologisk Exempel herpaa har vi i Alvismaal, hvor en lille næsviis Dværg drømmer sig alvidende, fordi han veed, hvad een og samme Ting hedder paa alskens Tungemaal, og det Slags Dværge er os historisk kun alt for vel bekiendte. Et andet nok saa mærkeligt Exempel har vi hos Saxo i Sagnet om Bilvise og Bolvise (Retviis og Vrangviis), hvoraf den Første gav lutter gode og den Anden lutter onde Raad; thi at det var to berømte Dværge, seer vi af deres Gravskrift i den Tydske Middelalder.
Hvad nu endelig Mythologiens berømte Konstværker angaaer, da har vi alt hørt, at Alferne var Mestere for Skibbladner, og skiøndt det ikke siges, maae de dog ogsaa have været det saavel for Freys berømte Sværd som for Freias Guldsmykke (Brysingmon) og hendes Fiederham. Odins-Ringen Drypner, Odins-Spydet Gungner og Thorshammeren Mjølner maae derimod, efter Vøluspa, Aserne selv have gjort, mens de holdt Esserne varme paa Idasletten, saa det kan ikke regnes, at efter Skalda skulde ikke blot Gungner være smeddet af Ivalds Sønner, men baade Drypner og Mjølner være Dværgene Brok og Sindres Arbeide. Sifs Guldhaar, som Skalda ogsaa tilskriver Alferne, er derimod, som vi siden skal see, rimeligst et Værk af de konstige Dværge.
I Vøluspa bruges Navnene Jette og Thurs ligesom Barbar hos Grækerne, til at betegne det Vildfremmede, der ikke altid er fiendtligt, og Spaadisen siger saaledes om sig selv, at hun er oplært hos Jetterne, hvad vi maae henføre til de Fremmede, der i den graa Oldtid har 
havt  uberegnelig Indflydelse paa den Nordiske Udvikling, nemlig til Phønicerne, saa ved det gamle Sagn om Dyrkelsen af Hercules i Norden maae vi ikke tænke paa den Græske, men paa den Tyriske Herakles, og søge hans Støtter ikke i Geographien, men i Mythologien. Dette ældgamle Forhold, hvorunder kun Fenris med alle Varulvene, Midgaards-Ormen, Rim (Frost), 
 Surter (den Sorte) og Muspels  Sønner (ventelig af muð-spel ᴐ: Trolddom) regnes for Gudernes afsagte  Fiender, medens Jetter  og Thusser  ligesom Loke  halte til begge Sider, er nu vist nok saa dunkelt, at vi kun skimte det i Baggrunden; men vi maae dog ikke tabe det af Syne, da det ikke blot i Norden har folkehistorisk  Betydning, men betegner Grund-Forholdet mellem Historiens Aand  og alt det Haandgribeliges  Selvbevidsthed, der vel let kommer til at staae fiendtlig mod hinanden, men har dog i det Hjertelige  en dunkel Fællesgrund, hvor de kan mødes og ligesom ved et Giftermaal forliges. Det er da kun de hjerteløse  og misundelige  Jetter, som er Asernes  Arvefiender, skulde egenlig altid kaldes Rim-Thusser  eller Frost-Jetter, og staae for os, som de beskrives i Vafthrudnersmaal, opstegne af Elivaga  (Nid-Elven), kolde som Iis og arrige som Edder og Forgift; thi kun om deres  Verden og om Gudhjem giælder det, hvad sammesteds siges, at mellem dem bruser Ifing-Elven, "som aldrig fryser."
Til disse Rim-Thusser hører da ikke blot Hrungner  med Steenhjertet, men alle de Jetter, som Aserne strides med, ogsaa de Sprænglærde, eller i Eddas Sprog “Hundekloge,” der, som Vafthrudner, staae til Munds med Odin, medens derimod Friggas Fader Fjørgyn, den gamle Havmand Æger og Seidrikkeren Mimer vel er naturlige Jetter, men ingenlunde Rim-Thusser.
Heraf seer man let, at det rette mythologiske For 
       
       hold mellem Aser og Jetter skal forklares af det videnskabelige Forhold mellem Historien og Physiken, der ogsaa til Hverdagsbrug kan findes stridigt nok, men bliver dog kun uforligeligt, naar enten Historien har opgivet Aanden og stræber som en Gienganger at kyse Livet af Folk, eller naar Physiken trodser paa det Haandgribelige, som det eneste Virkelige, og stræber med hjerteløs Selvklogskab at forstyrre Aandens historiske Verden i Menneske-Livet, som idel Gøgleri og Blændværk. Vil vi endelig overbevise os om, at denne Modsætning er ligesaa verdenshistorisk som den i Nordens Mythologi er giennemgribende, da behøver vi blot at kaste et Blik paa de Folkefærd, der, som Ebræer, Græker og Nordboer, stræbde at udvikle Menneske-Livet i Aanden, for at see dem bestandig anfægtede af onde Naboer, paa hvem Band ikke bider i Skind, uden Hand følger med, og vor egen Tid er forresten saa nævedrøi (materialistisk), at vi ikke, som Thor, behøve at reise udenlands for at finde Rim-Thusser Nok at drages med.
Af Jette-Navne har man for Resten en lang Remse i Skalda, men de Rim-Thusser, som spille eller spilles med i Asa-Dramet, er kun Ymer, Hrungner, Thjasse, Udgaards-Loke, Hymer, Geirrod, Thrym, Suttung og Vafthrudner.
Vi har allerede hørt, at Odin er den Ældste af Bør-Sønnerne, som bygde Midgaard og dannede Menneskene, og at han er den Eneste af dem, der navn lig holder sig paa Skuepladsen, saa hvad der efter Ragnaroke siges om Hæner, at han “arver begge sine Brødre,” synes indtil videre at være Tilfældet med Odin. Efter Vøluspa skal han ogsaa med sit Spyd have aabnet den verdenshistoriske Kamp, men i det Bælgmørke, der ruger over denne Deel af Skuepladsen, kan vi ikke see, om det var ved den gaadefulde Spaakvinde Gulveigs eller Heides Drab, eller ved Bruddet med den farlige Bygmester, og siden seer vi ikke Odin i personlig Kamp, før han i Ragnaroke svinger Spydet sidste Gang mod Fenris-Ulven. Medens Thor i Mellemtiden besørger Krigsvæsenet, seer vi derimod Odin bestandig sysselsat med at samle Kundskab og Vidskab til det Heles Styrelse, og at samle Kæmper i Valhall til Ragnaroks-Striden, thi det er ogsaa paa den videnskabelige Vei, han bliver Mester i Skjaldskab. Blandt de Maader, hvorpaa nu Odin søger at blive lærd og klog, synes Drikningen af Mimers-Brønden at være den Ældste og Ypperste, thi Gylfelegen beraaber sig paa Vøluspa, ved den Efterretning, at Odin for Drikken deraf maatte pantsætte Mimer sit ene Øie. Vel synes dette ligesaa lidt før som nu at have staaet i Vøluspa, hvor vi kun læse:
Godt veed jeg, Odin, hvor Øiet blev af,
Da iløn det blev lagt, da du legede Skjul
Ved Mimers-Brønden, saa bold og berømt;
Miød hver en Morgen Mimer nu drikker
Paa Valfaders-Pantet; I veed nok Besked!
men hvordan det end hang sammen med Pantsættelsen af Øiet, maa Drikningen dog forudsættes som afgjort.
Henimod Ragnaroke synes imidlertid Sagen at have taget en anden Vending, da det i selve Vøluspa hedder, at Odin taler med Mimers Hoved, og noget Mythologisk maa der da vel ligge til Grund for hvad Heimskringla tager reent historisk: at da Vanerne havde faaet Hæner og Mimer til Gidsler, men fattede Mistanke, om at Hæner ikke vidste andet end hvad Mimer hvidskede ham i Øret, saa halshuggede de Mimer, for at blive vis i deres Sag, men at Odin balsamerede Hovedet og havde det siden, som et Orakel at raadføre sig med.
Da nu Odin aabenbar skal være Fortidens Aand, saa behøver man kun at vide, at Mimer (meomor) betyder Hukommen, for at see, det med Drikningen af hans Brønd har sin fuldkomne Rigtighed; thi Odin uden Mimer vilde da være det Samme, som Historiens Aand uden historisk Kundskab, hvad vi daglig kan see paa Tydsk, tager sig kun meget maadelig ud.
Hvad nu Mimers Halshuggelse angaaer, da maae vi lade Anledningen staae ved sit Værd, men Sagen selv, saavelsom Hovedets Balsamering, er en verdenshistorisk Kiendsgierning, thi naar Folke-Munden, som levende bevarer Fortidens Ihukommelse, gaaer i Baglaas, da halshugges Mimer aabenlyst, og Historiens Aand har allevegne, kun med meer og mindre Flid og Held, grebet til samme Middel, som Odin: at balsamere Ho vedet og bestandig raadføre sig med det; thi det skeer jo, naar man opskriver og læser Historien. At begge Dele maa skee med Aand, naar det skal nytte, er en følgelig Sag, og at der er en Hage ved det Liv, man kan trylle i det Døde og ved den Samtale, man kan føre dermed, er vist nok ogsaa sandt, og for længe siden afgjort mellem Sokrates og Plato, men det giælder dog endnu sædvanlig enten for Sværmeri eller for en splinterny Opdagelse, og at Odin var en Mester i at trylle Liv i Dødt, det beviser, med meget Andet, Edda og Heimskringla til Verdens Ende.
I Grimnersmaal kommer nu vel to Ravne flyvende, som hedder Hugin og Munin (Formodning og Eftertanke), har været Verden rundt og synes meget hemmelighedsfulde, saa det falder rimeligt nok, hvad Gylfelegen melder, at de sætter sig daglig paa Odins Skuldre og tyller ham Ørene fulde med Alt hvad de har seet og hørt; men skiøndt denne Hverdags-Historie, ligesom Aviser, ogsaa kan have sin Nytte og har paa en Maade Livets Fortrin, saa vilde Odin dog været meget at beklage, hvis han daglig skulde laant Øre til alt det Ravnegalder. Indholden kan vi nemlig godt forestille os, naar vi betragter et af de store Værker over den nyeste Historie, der er sammensat af lutter Avis-Bundter, saa vi maae sige med den gamle Spottefugl:
Fra Odins Skuldre til Galgen rap
   
Hugin og Munin fløi omkap!
Uagtet derfor Odin vist nok paa Asamaalet har havt de to Ravne, som ingen god Historiker kan undvære, da de levende udtrykke hvad Grækerne kaldte alle rette Viismænds Skik “at see baade frem og tilbage;” saa har det dog været Odins stakaandede Præster, som lærde hans Ravne at snakke, og lod dem flyve Verden rundt med Vildgiæssene for immer at kunne fortælle ham Nyt.
Endelig synes der, efter Grimnersmaal, at aabne sig en tredie Kundskabs-Kilde for Odin i Sagas Hall, som han daglig giæster, thi det hedder:
Paa Gynge-Bænken, hvor Bølger svale
Fuldglat gaae over med Glam og Gny,
Med Gammen drikke af gyldne Kalke
Nu alle Dage Odin og Saga;
men seer man lidt vissere til, da opdager man, at Alt hvad der spiller i Sagas Guldbæger, er hentet fra Mimers-Brønden, og er altsaa kun Odins gamle Drik paa anden Haand. At det imidlertid smagde Odin bedre at drikke af Sagas Guldbæger, hvad hun med smukke Hænder skiænkede, end af den rynkede og tvære Mimers Horn, det kan man ikke fortænke ham i, saa man maatte ønske alle Nordens Skjalde samme Held til at sætte Smag paa hvad de øser af de gamle Myther.
Dog, som det sædvanlig gaaer i denne Verden, at, jo mere man veed, des mere faaer man Lyst til at vide, og drikker sig da paa en Maade tørstig baade af Mimers-Brønden og Sagas Guldbæger, saaledes skal det, efter Vafthrudnersmaal, ogsaa være gaaet Odin, saa han, forklædt som Gavnraad, giæstede den sprænglærde Jette 
 Vafthrudner og udfrittede ham om Alt hvad han vidste, skiøndt han derved kom i Livsfare, og maatte høre mange ækle Lovtaler over Jetterne og Bespottelser af Aserne.
Skiøndt nu de forklædte Guder sædvanlig er forklædte Præster, som spille Guder, saa tilhører dog aabenbar kun Beskrivelsen af det farlige Æventyr dem, da man maa tænke meget længere end deres Næse var, før man støder paa Grunden til dette sære Besøg, men finder den da ogsaa strax verdenshistorisk gyldig. Historiens Aand kan nemlig paa ingen Maade faae Verdens-Historien færdig, uden at indlade sig med den saakaldte selvstændige og altomfattende Natur-Vidskab, skiøndt derved baade Livet sættes paa Spil og megen Bespottelse maa døies, og naar Odin omsider binder Jettemunden ved at spørge, hvad Odin hviskede Balder i Øret, da han lagdes paa Baal, giør han jo igrunden det Samme, som vi, naar vi give den selvgjorte Alvidenhed en haard Nød at knække, ved at kaste den Historiens dybe Hemmelighed, som er Villiens Frihed, i Næsen.
Kommer vi nu tilbage til Vøluspas Odin, da er hans dunkle Sted naturligviis det, hvor Øiet har sidt, som han pantsatte til Mimer og synes aldrig at faae indløst; men 
skiøndt
 denne Pantsættelse ogsaa bebreides ham haardt af Spaadisen, saa kan vi dog ikke skiønne rettere, end at Pantsættelsen har sin dybe Grund i den Eensidighed, der ligesaavel falder Historiens som Naturens Aand naturlig, men maa dog hos ham engang ophøre, saa naar Natur-Betragtningen indtræder i Verdens-Historien og oplyser den, da har Odin indløst sit  Pant, og herpaa hentyder vel netop hans Besøg hos Jetten Vafthrudner.
At nu dette Besøg hænger nøie sammen med Odins berømte Æventyr i Hnitbjerg, hvor han hentede Suttungs-Mjøden, det er vel en splinterny Opdagelse, men som dog kaster et mærkeligt Lys paa den ældgamle Odins-Mythe.
Dette Æventyr falder nu vel i Brage-Snakken temmelig bredt, men dog saa pudsigt, at det godt lader sig høre, og begynder med Viismanden Kvaser, som, da han reiste Verden rundt for at udbrede Oplysning, blev slaaet ihjel af to Dværge, der, ved at blande hans Blod med Honning, tillavede en kostelig Mjød, som man blev en Mester-Skjald ved at drikke af, og som giemdes i tre Haander: Odrærer, Bodn og Son. Selv lader det ikke til, Dværgene fik nogen Nytte deraf, og Jetten Suttung, som tog den fra dem, synes heller ikke at have havt Smag for Mjøden, thi han gravede den ned i Knudebjerget og satte sin Datter Gunløde til som en Drage at ruge over den. Odins Tænder løb derimod i Vand efter den, og først søgde han med det Gode at faae sin Lyst styret, i det han forklædt, under Navn af Boldværk, en heel Sommer trællede for Suttungs Broder Bauge og betingede sig blot til Løn en Slurk af Odrærer (Sindsbevægelsen), men da Suttung ikke vilde unde ham en Dryp, greb han til et andet Raad og satte Bauge til at giennembore Klippen med Navren Rate. Da han saa, ved at blæse i Hullet, havde overbeviist sig om, at det gik heelt igiennem, forvandlede 
 Odin sig til en lille Orm og smuttede derind, og vel stak den troløse Jette efter ham med Navren, men han slap dog ind og snakkede saa godt for Gunløde, at han fik Lov til at tage en Slurk af hvert Haande og tømde dem derved naturligviis alle Tre.
Saaledes blev da Odin Digter paa sine gamle Dage, og det falder jo vel lidt mistænkeligt, efter det sande Ordsprog, at hvad der er slaaet til en Skilling, bliver aldrig en Daler, og efter den sørgelige Erfaring, de alle har gjort, som vilde blive store Digtere ved at klavre op paa Parnasset; men den gamle Digterregel er dog ikke uden Undtagelse, thi Nordens Mythologi beviser ganske rigtig, at Odin, som Historiens Aand, er en saadan lykkelig Undtagelse, og har virkelig, ved Tilegnelse af Natur-Aandens Efterladenskab, opsvunget sig til en Mester-Skjald. Derved har han da ogsaa indløst sit pantsatte Øie og faaet det Syn for Naturen, som bevægede ham til at giæste Jetten Vafthrudner, og det vil Altsammen herefter blive soleklart, naar Nordens Aand beviser, at han virkelig har det Naturlige Billedsprog i sin Magt; og naar man opdager, at han virkelig, for at naae det, trællede for Jetten i Latin-Skolen og smuttede som en Bog-Orm ind til Gunløde, da vil man ikke blot lee hjertelig ad Boldværks Æventyr med Bauge, men høilig beundre den mageløse Nordiske Dybsindighed, der, som Amlet, leger Skjul i Narredragt.
Efter nu saaledes at have betragtet Odins virkelige Kostbarheder, maae vi dog ogsaa kaste et Blik paa dem, 
  han bar tilskue, og som, hvis de er ægte, maae afbilde det Samme, og det er da Hesten Sleipner, med de otte Been, som farer lige let over Land og Vand, Ringen Drypner, hvoraf drypper otte nye Ringe hver niende Nat, og Spydet Gungner med Runer paa Odden.
Om Sleipner, der for Resten ogsaa havde Runer enten paa Tænder eller Tømme, har man den gamle Stald-Historie, at han nedstammede fra den farlige Bygmesters Hest Svadilfar, som Loke med en Hoppe, eller selv i Hoppe-Skikkelse, lokkede til at løbe gal en heel Nat, hvorved Bygmesteren tabde Væddemaalet; men hvorfra end Sleipner stammede, var han aabenbar kun til poetisk Brug, og at det ottebenede Vers i Munden løber let baade over Land og Vand, det kan man endnu i vort Norden selv overbevise sig om.
Drypner udgives vel i Skalda for et Værk af Dværgene, men den var sikkert Odins eget Arbeide, da den, som en stedse voxende Guld-Kiæde, aabenbar er gjort til at afbilde den Kiæde af Begivenheder, som Historien udvikler, og som kun Odin selv havde Syn for.
Spydet Gungner, som Skalda kalder et Værk af Ivalds-Sønnerne, er saa dunkelt betegnet, at dets Oprindelse maa findes tvivlsom, men, da det, ligesom vore Staalpenne, har Runer paa Enden, maa det nødvendig regnes til samme Slags Spyd og afbilder da i det Hele den Spydighed, vi alle kiende.
Spørge vi nu endelig, hvor Odin boer, da maa, efter Vøluspa, Svaret blive: naturligviis i Valhall, 
       hvor Fortiden lever og samler Kræfter til at forsvare sig mod Fremtiden, men efter Gylfelegen skal Odin dog have et eget sølvtækket Slot, ved Navn Valaskjalv, hvor han i Lidskjalvs Høisæde overseer hele Verden, og Lidskjalv er da i alt Fald Navnet paa den Høielofts-Svale, hvorfra han har sit verdenshistoriske Overblik. Det følger for Resten af sig selv, at Odin maa tænkes tilstæde overalt, hvor der øves Storværk i Historiens Aand, og det er i sin Orden, at han i vore Oldsagn idelig aabenbarer sig for sine Yndlings-Helte, som en langskiægget Gubbe med bredskygget Hat; men hvorvidt det hængde rigtig sammen med de Danskes, Anglernes og de udvandrede Gothers Krav paa hans særdeles Gunst og idelige Besøg, det maa Verdens-Historien afgiøre. Da nu Odin, efter Grimnersmaal, gav sig et nyt Navn paa hvert Sted, han kom, maa han sagtens have havt snart ligesaamange Tilnavne, som der er Dage i et Aar, og vi har langt flere opregnede end vi kan forklare; men foruden Tilnavnene: Valfader, Hærfader og Seierfader, som Vøluspa giver ham, er dog Oldefader (alldafavðr) det Eneste, han endnu, som Historiens Aand, kunde ret være bekiendt at føre.
At nu Odin paa sine Vandringer ogsaa skal have knyttet Forbindelse med Menneskens Døttre og være blevet Stamfader blandt Andre til de Danske Skjoldunger, de Angelske Vodanider og de Gothiske Amaler, Balther og Volsunger, det er i sin folkehistoriske Orden, men efter Vøluspa eier Frigga hele hans  Hjerte, og maa derfor ansees for Moder til alle hans Gude-Sønner: til Thor, Balders-Hevneren og Vidar, saavelsom til Balder og Høder; thi vel kaldes Thors Moder Fjørgyne og Hlodynia, men det er aabenbar Tilnavne, der, ligesom Hlina, maa tilhøre Frigga. Vel kaldes i en af Kviderne Thor udtrykkelig Jordens og i en Anden Balders-Hevneren Rindas Søn, og begge Dele gientages i Gylfelegen, men dette, saavelsom Skaldas Indfald, at Hexen Gryde var Vidars Moder, maa tages for Eftersnak, der maaskee nok har sin Betydning, men kan aldrig sættes mod Vøluspa, der kun har een Asynie og eet Ægteskab.
Da det nu ogsaa om denne Odins-Frue og Gude-Moder hedder i Vøluspa, at hun har egenlig kun to Sorger, den Første ved Balders Død og den Anden ved Odins Fald i Ragnaroke, saa kan vi hos hende umulig miskiende den Hjertets levende Deeltagelse i Verdens-Historien, som det gamle Norden allerede ved sin Mythologi har hævdet sig, og som vi tør haabe, det ny Norden ei vil stræbe at fralægge, men at tilegne sig, bevise og forklare. Vi seer nu ogsaa, det har ingen Stymper været, der, som Hermod, bragde hende Sløret fra Balder i Hel, thi at hendes første Sorg varsler om den Anden, da Balders Død nødvendig maa foraarsage Odins Fald, det er en Følelse, Frigga behøver Slør over, for desuagtet at tage levende Deel i Historiens Gang.
Saaledes giør da Odin og Frigga, som Histo riens Aand og Hjerte, Fader og 
Moder
, aldeles eet i Vøluspa, og det er mærkeligt, fordi det er mageløst, medens Alt hvad man siden har fortalt om deres Uenighed, og om Friggas Medbeilerinder til Odins Gunst, er igrunden ubetydeligt, fordi det er en Hverdagshistorie om alle jordiske Ægteskaber, som enhver Snakker kan løfte til Skyerne.
Det giælder imidlertid i Mythologien, som i det daglige Liv, at der gaaer ikke Røg af en Brand, uden der har været Ild i den, saa hvad der er blevet en poetisk Mythe af, har der ogsaa altid været en poetisk Grund til, og det er let at forstaae, at hvor enige end Odin og Frigga er i det Hele (i Verdens-Historien), saa maae de dog tit i det Enkelte (i Folkehistorien) være af ulige Mening, ja, endog synes at blive hinanden utroe, thi saaledes gaaer det nu engang bestandig med Hoved og Hjerte i Tidens Løb, og vi behøve blot at tænke paa vort eget Fæderneland, om vi har et, for at see, hvorledes Odin og Frigga tit gaaer hver sine Veie, uden at de dog noget Øieblik tænker paa at skilles ad, men stoler netop Begge paa, at det uopløselige Baand vil drage den Udskeiende tilbage paa rette Vei.
Det er i denne Henseende lærerigt at betragte Rammen om Vafthrudnersmaal, thi der er det en verdenshistorisk Begivenhed, nemlig det farlige Besøg hos Jetten, hvorom Odin og Frigga er af ulige Meninger, men saasnart Frigga hører, der er endnu et Hul i Odins Kundskab og Vidskab, som han maa have udfyldt, siger hun:
Saa fare du vel da, frem og tilbage!
Dig Vid ikke fattes i Væddekamp haard,
Naar Ord du maa skifte med Jetten i Sal!
I Rammen om Grimnersmaal er Uenigheden derimod folkehistorisk, da Odin og Frigga har hver sin Yndling, og det gaaer tilsidst ud over Odins, ligesom der staaer i den Longobardiske Krønike, at Odin var paa Vandalernes Side, men at Frigga, som var paa Vinilernes, narrede ham til at give dem Navnet Longobarder (Langskiæggede), og var da nødt til at give dem Seier over Vandalerne i Navnegift.
Sagnet baade hos Saxo og Snorro om Friggas Utroskab maa vel ogsaa nævnes her, men opredes bedst ved Talen om Mid-Odin, som den, hun egenlig skal have forseet sig med.
Efter Vøluspa boer Frigga i Fensal, hvad Gylfelegen gientager, og den giver hende Fylla og Gna til Tjenerinder, med Tilføiende, at Fylla er hendes Fortrolige, som fik en Guldring fra Balder i Hel (ventelig for hendes gode Ønsker), og at Gna er Friggas Sendebud, men er en underlig Sværmerske, der ikke vil have Ord for at flyve, skiøndt hun selv maa tilstaae, hun seiler i Luften.
Vore Oldgrandskere havde engang faaet det fortvivlede Indfald at flække baade Odin og Stærkodder, saa der blev tre Stykker af Hver, men Intet i det Hele, og det kan synes, som om vi her begyndte paa noget Lignende  ved at tale om en “Mid-Odin;” men en blot tilsyneladende Lighed med noget Splittergalt maa dog ikke kyse os fra noget aabenbar Rigtigt, som har verdenshistorisk Betydning, og det har aabenbar den Mid-Odin, Saxo har lært os at kiende.
Først hedder det nemlig i Hading-Sagnet, at mens Odin havde sit Høisæde i Maglegaard (Byzants), lod Nordens Konger hans Billed støbe i purt Guld og sendte ham, hvorover han blev meget glad, men havde snart den Ærgrelse at see Støtten vanhældet af nogle Guldsmede, der stjal af den for at giøre Smykker til hans Dronning Frigga. Odin lod nu vel Guldsmedene hænge og fik ikke blot Støtten sat iveiret, saa den blev vanskelig at naae, men fik den ogsaa forhexet, saa den gav en Lyd fra sig, naar man rørde ved den; men En af hans Fortrolige, som Frigga gjorde sig godevenner med, fik dog Støtten draget ned og smeltet om til Kvindesmykker. Af Skamfuldhed herover gik Odin frivillig i Landflygtighed, og nu var der en Hexe-Mester, ved Navn Mid-Odin, som opsvang sig i hans Sted og gjorde den Forandring i Gudsdyrkelsen, at man ikke længer maatte offre til alle Guder under Eet, men kun til Hver især. Efter nogen Tids Forløb kom imidlertid Odin tilbage, og Hexemesteren, hvis Konst slog ham feil, maatte flygte til Fyen, hvor Indbyggerne slog ham ihjel, men havde endda Ulykke Nok af ham, da han blev ved at gaae igien og tilredte alle dem ynkelig, der kom hans Gravhøi nær, indtil man endelig faldt paa  at grave Liget op igien, hugge Hovedet af og ramme en Pæl ned igiennem Kroppen.
Siden hedder det i Balders-Sagnet, at da Odin, for at skaffe Balder en Hevner, beilede til den Ruteniske Kongedatter, som var meget knipsk, prøvede han allehaande Konster og paatog sig iblandt andet Kvindedragt, men det fandt Guderne i Maglegaard (Byzants) var en stor Vanærelse, der blev Skyld i, at Folk beloe Gudstjenesten som Narrestreger; desaarsag landsforviste de Odin, satte en vis Uller (Oller) i hans Sted og tillagde ham endog Odins-Navnet. Imidlertid tog de dog senere den gamle Odin til Naade igien, og hjalp ham at fordrive Hexemesteren Uller, som da tog sin Tilflugt til Sverrig, men blev dræbt af de Danske.
Endelig har vi i Yngling-Saga et langt Sagn om Odin i Asgaard, som engang var saa længe borte paa Tog, at hans Brødre Ve og Vile tænkde, han var død, og tilegnede sig baade Kronen og hans Dronning Frigga, som de vel maatte slippe, da Odin kom tilbage, men fik dog Kronen igien, da han frivillig vandrede ud og nedsatte sig ved Sigtun i Sverrig.
Hvorvidt nu disse Sagn i det Hele lader sig forlige, kan ikke her undersøges, men i dem Alle speiler sig aabenbar en Tempel-Mythe om en Mid-Odin der ikke blot har folkehistorisk men verdenshistorisk Betydning.
Folkehistorisk er nemlig Odins Ophold i Asgaard eller Maglegaard ved det Sorte Hav, hvor 
 de udvandrede Gother herskede, blev naturligviis berørte af den Græske Konst, der røber sig i Friggas Forhold til Guldsmedene, og vedblev at staae i en mythisk og poetisk Vexel-Virkning med vort Norden, som især findes udtrykt i Rammen om Gylfelegen, hvorefter den Svenske Kong Gylfe reiser til Asgaard og hører der Aserne selv fortælle Mythologien. Folkehistorisk er ogsaa Odins Nedsættelse i Sverrig, som sagtens løber derpaa ud, at da de udvandrede Gother begyndte at skifte Tro, har en Skare, med Odins Ypperstepræst i Spidsen, søgt tilbage til vort Norden og hævet Upsala-Templet til den Høide, hvorpaa vi senere finde det; men verdenshistorisk er den kirkelige Middel-Alder, som Mid-Odin betegner; thi overalt, hvor der har været Aand i Troen og Anskuelsen, kommer en Tid, da man opgiver Aanden og holder sig til Præsterne, Billederne og den udvortes Gudstjeneste, hvad i Christendommens lyse Historie giennem Middel-Alderen kom soleklart tilskue. Ligesom nu Christus kom aandelig igien ved Reformationen, saaledes søger Hedning-Skjaldene paa anden Omgang ogsaa altid at bringe de gamle Folke-Guder aandelig tilbage og hevne dem paa Præsterne, som har stræbt at herske og glimre i deres Sted, og skiøndt det naturligviis igrunden mislykkes, faaer dog ikke blot Præsterne Skam, men baade i Grækenland og Norden kan man tydelig spore de tre mythiske Tidsrum: først Gudernes egenlige Levealder, saa Præstetiden, som ogsaa er Kæmpetiden, og endelig Skjaldetiden. Især i Norden, hvor 
 
       
       
       
       Vøluspa er en mageløs mythologisk Kilde og hvor Alt er giennemgribende historisk, kan man ordenlig inddele Mytherne derefter i Asamaal, Bjarkemaal og Kragemaal, og pege paa Hyndla-Sangen og alle de Eddiske Kvider som klare Speile for Hexemesteren Mid-Odin, eller for den præstelige Mellem-Tid, da Alting gaaer til med Hexeri og alt Livsskin er Spøgeri og Gienfærd.
Ja, i de Nordiske Oldsagn har endelig baade Asamaalet og Bjarkemaalet deres kiendelige Ragnaroke: Hint i Rolv Krages Fald, som gav Guldet sit sidste poetiske Tilnavn, og Dette i Braavalla-Slaget, hvor den forklædte Odin selv slaaer sin Yndling ihjel, og hvor Stærkodder øver sin sidste Bedrift.
Thor nævnes kun en eneste Gang i Vøluspa og det netop i den mørke Tale, som vi, efter Gylfelegen, maae henføre til Bruddet med den farlige Bygmester; men Ordene om ham, at han var nær ved at sprække og sidder aldrig stille, naar Noget er uklart, forestiller os dog Thor lyslevende med løftet Hammer, som den egenlige Gierningsmand (matter of fact man) i Asgaard; ikke heller kan der være nogen Tvivl om, at Vøluspa mener ham med Sønnen af Odin og Hlodynia, som i Ragnaroke bliver Midgaards-Ormens Banemand, men kiøber Seiren med sit Liv.
I Vafthrudnersmaal finder vi først Mjølner nævnet med det Tillæg, at efter Ragnaroke skal Mod og 
             Magne arve den, og i Grimnersmaal hører vi, at naar Aserne daglig ride til deres Thingsted under Ygdrasil, da bliver Thor ved Jorden og vader over Floderne Kørmt og Ørmt.
Af de andre Eddasange handler Hymerskviden om Thors Fiskeri efter Midgaards-Ormen, og Thrymskviden om, hvordan han fik sin tyvstjaalne Hammer igien fra Jotunheim, men det er først i Gylfelegen, vi hører, at han havde tre mageløse Klenodier, nemlig: Hammeren Mjølner, som knuser Alt hvad den rammer, Styrkebæltet, hvorved Kraften immer voxer og Staalhandskerne, som høre til Hammerskaftet. Her meldes nu vel ogsaa, at utallige er Thors Bedrifter, men foruden de Faa, vi alt har nævnet, fortælles dog kun om Øineforblindelsen og Misheldet hos Udgaards-Loke, saa det er først i Skalda vi finder Thors mærkelige Tvekamp med Hrungner og Reise til Geirrodsgaard, med dunkle Spor af endel os ubekiendte Hammerslag. Skalda er da ogsaa vor eneste Hjemmel for, at Mjølner skulde være et Værk af Dværgene Brok og Sindre, med de ypperlige Egenskaber at kunne blive stor og lille efter Behag og at komme selv igien, hvorlangt den saa kastes, men dog ogsaa med den Lyde at Skaftet er vel kort, hvortil Grunden skal have været, at da Brok stod ved Blæsebælgen, satte der sig en Brems lige imellem hans Øine og stak, saa Blodet strømmede, hvorover han tilsidst blev utaalmodig og tog Haanden for tidlig fra Bælgen for at smække Bremsen.
At endelig Thor, naar han vil age, kiører med to Bukke, som hedder Tandgnid og Tandskiær, og at han, ved Giftermaal med en vis Sif, har faaet en Stifsøn ved Navn Uller, som er en mageløs Skiløber og Bueskytte, det sporer vi vel i Hymerskviden, Lokegluffen og Gylfelegen, men det er kun af Skalda, vi hører om Sifs deilige Haar, som Loke stjal sig til at klippe af, og maatte derfor hos Ivalds Sønner skaffe hende en Guldparyk, som groede fast til Hovedet og gjorde hende endnu mere haarfager end hun var før. Thor skal for Resten, ogsaa efter Skalda, have en Datter med Sif, ved Navn Thrude, og med Gygien Jernsaxe to Sønner: Mod og Magne, der endog, efter Vafthrudnersmaal, skal efter Ragnaroke arve Mjølner.
Vender vi nu, efter alt Dette, tilbage til Vøluspas Thor, Asgaards og Midgaards fødte Værge, da er det vist nok langtfra, at alle de Bedrifter og Klenodier, man i det mythiske Tidsløb har tillagt ham, passe lige godt med Begrebet om den store Gierningsmand, der kun ved hver Hoved-Begivenhed i Verdens-Historien slaaer et Slag, saa det dundrer i Jorden; men vi er saa vant til i denne Verden, at hvem der har nogen Magt, ei blot stundom kiendelig misbruger den, men langt tiere leger med den, at det ei kunde undre os, om vi havde langt flere Beviser paa, hvor skiødesløs de Nordiske Frihaands-Skjalde naturligviis har leget med Thors-Mythen, der syndes at være en Almagts-Hammer, hvormed de kunde vende op og ned paa hele Verden. Til Lykke gaaer det imidlertid i Mythologien ligesom i Literaturen, med de utallige Vers og Æventyr, saa alt det Grændseløse, som gierne altid er aandløst, gaaer som det kommer og løber ikke langt, og hvad der i det næste Aartusinde endnu seer Dagens Lys, er der, poetisk talt, immer Noget ved, om ikke Andet, saa noget vist Seilivet, der dog ogsaa vidner om Kraft.
Ligesom nu Odin er Sjælen i den Nordiske Mythologies Kundskabs-Kreds eller Skole-Begrebet, saaledes er Thor det aabenbar i Dens egenlige Virke-Kredsdelvis fremhævet i A eller hvad vi kalde Stats-Begrebet, skiøndt dette dødfødte Ord kun passer daarlig til hans Virkekreds, som aldrig stædtes, men var altid paa Færde, og naar man tænker, at fordi Thor var Odins Høirehaand, han derfor ganske forholdt sig til ham, som Haand til Aand, da tager man mærkelig feil, fordi det ikke er det staaende Natur-Forhold, men den historiske Vexel-Virkning, der speiler sig i Nordens Myther. Thors-Mythen har baade Haand og Mund, og naar derfor hos Thor Begge To altid følges ad, og Haanden giør Udslaget, da er det kun fordi det virkelige Livs Storværker nødvendig kræver det. Den knusende Hammer i Thors-Haanden er da ogsaa et træffende Billede paa de med Haand og Mund forenede Kræfter, som øiensynlig i ethvert Folkeliv er Venners Trøst og Fienders Skræk, og hvordan saa end Hammerskaftet er blevet vel kort, saa lærer Historien, at Sagen har sin Rigtighed, da der virkelig hører Konst til at holde forsvarlig paa den samlede Folke-Kraft, saa man har Folke-Stemmen for sig; 
 men netop derfor er Styrkebæltet, poetisk talt, ei noget værd, og Staalhandskerne, hvor hyppig de end bruges til at sikkre sig Folke-Kraften, er en stor Forraadelse.
Hvad nu Thors-Bedrifterne i det Enkelte angaaer, da har vel Ingen af de Andre den giennemgribende verdenshistoriske Betydning, som Dommedags-Slagene paa den lumske Bygmester med sin uindtagelige Fæstning og den store Verdens-Slange med sin uhyre Falskhed, men dog er Hrungner, Udgaards-Loke og de andre Jette-Fyrster, som enten stræbde at ødelægge Asgaard eller dog ubetimelig at afbryde Thors Heltebane, ingenlunde fremmede for Hoved-Begivenhederne i Verdens-Historien.
Med Thors Giftermaal seer det derimod mythologisk fattigt ud, ikke blot fordi Ingen veed, hvem Sif var, og Lokegluffen er det ældste Kvad, der regner hende til Asynierne, men især, fordi Thor aabenbar har givet Mjølner sin Haand, saa det er verdenshistorisk hans eneste Dronning, med hvem han avler idel Storværker. Giftermaalet med Enken, som Gylfelegens løierlige Fortale kalder en Sibylla, han forefandt i Norden, maa da være kommet bag paa ham, som paa andre Pebersvende, men er dog neppe reent grebet af Luften, thi naar Skjaldene kaldte Thor Jordens Søn, da meende de vist nok ikke, at han var en Trold-Unge, krøbet ud af en Høi, men dog, at han, ligesom Menneske-Historien, blev ved Jorden og udtrykde Aandens jordiske Forhold. Sif maa da vel beherske den “Plet af Jord” i Norden, som var Thors nærmeste og kiæreste 
              Virkekreds, altsaa formodenlig Norge, hvor hans Dyrkelse var mest rodfæstet og hvor man aabenbar satte mere Pris paa Thors-Hammeren end paa Odins-Øiet. Hermed passer det ogsaa godt, at Sifs Søn med sin første Mand var en stor Skiløber og Bueskytte, thi ligesom dette hører til Bjerg-Naturen, saa er denne gierne saa mægtig, at ingen Historisk Livs-Anskuelse kan indtage den, uden paa en Maade at ægte den og knæsætte dens Førstefødte. Da vi nu veed, at Skov paa Asamaalet kaldes “Ager-Haar,” kan vi paa denne Maade ogsaa let forklare Sagnet om den haarfagre Sif og hendes tilgroede Guldparyk; thi Norge har vist tidlig, halvt med og halvt mod sin Villie, begyndt at ombytte sit faure, naturlige Agerhaar med de gyldne Kornmarker; men saa dyb var Følelsen, at Sifs-Mythen passer paa Historiens Forhold til den Nordiske Natur i det Hele, hvad ret vil blive klart, naar med det Første Konsten poetisk-historisk hos os kommer Folke-Naturen til Hjelp. Datteren Thrude, som Thor skal have havt med Sif, har ingen mythiske Kiendemærker uden sit Navn og ingen Historie uden sit korte Slægt-Register, men Thrude, Thrudvang eller Thrudheim, Thors Bopæl, og Thrudhammer, Mjølners Tilnavn, viser tydelig (ligesom det Engelske truth endnu), at Sandhed og Virkelighed var eet Begreb hos os fra Arildstid, og tænkdes fast forbundet med Alt hos Thor, om hvem det udtrykkelig siges i Gylfelegen, at han lyver ikke, og er en mythologisk Kiendsgierning, at han leger ikke med Falskhed og Blændværk, men slaaer heller tregange feil, saa Klipperne ryste  og revne. Folkehistorisk er Thors-Datteren ogsaa kiendelig nok, thi naar Norge er Sif, bliver Island nødvendig Thrude, og hvad enten vi seer paa den Gammelislandske Virksomhed i det Hele, eller paa Saga-Flokken især, da giør den udmærket driftige og oprigtige Datter sin Fader ingen Skam, men sin Moder udødelig Ære, og det Samme vil vi haabe om Verdens-Historiens Datter med den Nordiske Natur i det Hele, som er den folkelige Dannelse i Nordens Aand, som hun aabenbar nu gaaer frugtsommelig med.
Hvad der menes med Sønnerne Mod og Magne, som alt i Vafthrudnersmaal tillægges Thor, kan ikke være tvivlsomt, da Navnene betyder Mod og Kraft og følges i den Betydning endnu smukt ad hos de seneste Angelsachsiske Skjalde, men Gygien Jernsaxe, som Skalda giver dem til Moder, synes hverken skikket til at behage Thor eller til at give Sønnerne den Historiske Tilværelse, de, som blotte Navne paa Mod og Kraft, aabenbar fattes. Udleder man imidlertid Jernsaxes Navn af Sachsen, ligesom de gamle Sachser selv udledte deres Navn af Jernsaxen (Sværdet), da seer man Forbindelsen imellem Thor og hende i Angel-Sachsernes Udvandring, og har da nemt ved at finde deres naturlige Børn: Mod og Magne, som lyslevende, firskaarne, bomstærke og forvovne Engelskmænd.
Da de nyere Mythographer har tilskrevet Thor Tordenen, som Rummel af hans Vogn, og Lynilden som Forklaring af hans Hammer, maa det udtrykkelig bemærkes, at de har gjort det paa deres egen Haand, da der i  Thors-Mythen ei er mindste Vink derom, og det tænderskiærende Bukke-Spand fører Tanken en ganske anden Vei end op i Luften. At Thjodolf fra Hvine, Harald Haarfagers berømte Skjald, lader det tordne og lyne, da Thor ager til Kampen med Hrungner, har nemlig, som alle hans Luftspring, ei det mindste med Thors-Mythen at giøre, og Ordet “Torden” synes kun paa Papiret at stamme fra Thor, da “Torden” har en ganske anden Lyd end Thor i "Torsdag," og findes desuden kun i den egenlig Danske, ei i den Nordiske Mund. Sagen er heller ingenlunde ubetydelig, thi ved at giøre Thor til den naturlige Tordner, stræber man at sprænge ikke blot denne trofaste “Jordens Søn” men hele den Nordiske Mythologi i Luften, og det er, poetisk talt, netop det Samme, som naar 
man,
 paa sin Tydsk, stræber at forvandle hele Menneske-Historien til et Skyggebillede af den saakaldte Verdens-Natur og af den rene Tydske Fornuft.
At Hrungner med Steenhjertet maa have været En af de haardeste Nødder for Thor at knække, kan vi slutte deraf, at begge de Eddiske Nidviser, baade Lokegluffen og Harbardssangen, lader ham især prale deraf, men det er dog først Skalda, der bringer Sagen for Lyset.
Odin, hedder det nu, havde gjort et Ridt paa Sleipner til Jotunheim og væddet med Jetten Hrungner, at der var ikke Mage til Hest, hvorefter de red Væd deløb til Asgaard, og vel slap Odin først ind, men havde dog Hrungner paa hans Guldmanke lige i Hælene. Odin var ogsaa artig nok til at byde sin Medbeiler træde indenfor, og beværtede ham paa det Bedste, men da Jetten fik en Taar paa Skallen, blev han reent af Lave, nødte Aserne til at lade Freia komme ind og skiænke for ham og truede tilsidst med at han vilde rive Asgaard ned og slaae alle Guder og Gudinder ihjel, saanær som Freia og Sif, der skulde følges hjem med ham til Jotunheim. Aserne blev nu bange og kaldte paa Thor, som vel var langt borte paa Troldejagt i Østerleden, men stod dog hos dem paa Timen, spurgde med Tordenstemme, hvad det skulde betyde, at Jetten blev bænket og skiænket i Asgaard, og løftede allerede Mjølner for at give ham et stakket Halsbeen, men saa blev Jetten ædru og tog Thor fra Ærens Side, ved at kalde ham en Niding, hvis han dræbde vaabenløse Folk, og satte ham Stævne paa Steensved, hvor de ordenlig kunde prøve Styrke. Det er et Ord, sagde Thor, og vel pralede Jetterne storlig af at Hrungner turde byde Thor Brodden, men de var dog igrunden bange for, han skulde bukke under, derfor gjorde de ham en Medhjelper af Leer og Langhalm, saa høi som et Huus, og tryllede et Heste-Hjerte i ham. Denne Mokkalv (mocking-stock) eller Narrifas skræmmede imidlertid ikke Thor, men drattede paa Timen omkuld for hans Forløber Thjalfe, og Hoved-Kæmperne stred løs paa eengang, Thor med sin Hammer og Hrungner med sin Steenmukkert, saa de mødtes paa Halvveien og 
 Mukkerten sprang itu, mens Hammeren fløi mod Jettens Pandebrask og knuste den. Det var nu godt nok, men et Stykke af Steenmukkerten fløi dog ogsaa hen og slog Thor for Panden, saa han styrtede, og det Værste var, at da Hrungner faldt, kom den Ene af hans lange Skanker til at ligge Thor paa Halsen; thi den var saa tung, at hverken Thjalfe eller Nogen af Aserne kunde lette den. Til Lykke havde imidlertid Thor en Søn med Jernsaxe, som hedd Magne, og som vel kun var tre Nætter eller dog kun tre Vinternætter gammel, men dog allerede saa stærk, at han smed Jetteskanken af som en Vante og sagde: det var Skade, jeg ikke kom lidt før, for den Karl kunde jeg nok have baxet med de bare Næver. Magne fik nu mange Tak af Thor og Guldmanke til, skiøndt Odin fandt, det var for meget, for sin Uleilighed, og nu var alting godt, undtagen at Stumpen af Steenmukkerten var blevet siddende i Thors Pande og lod sig ikke rokke, førend der kom en klog Kone, ved Navn Gro, til at læse over den, og det hjalp endda ikke, thi vel fik hun den løsnet, men da saa Thor fornøiede hende med den Efterretning, at hun kunde snart vente sin Mand, Ørvendel, hjem, heel og holden, paa en Taa nær, der frøs af ham, da Thor bar ham over Elvaagen, see, da blev Gro saa overende, at hun glemde al sin Galder og derfor sidder Steenstumpen i Thors Pande endnu den Dag idag.
Uagtet man nu i Thors Tvekamp med Hrungner ikke kan vente et Speil for meer end en enkelt verdenshistorisk Begivenhed, og uagtet Mythen i saa bred en 
       Udarbeidelse nødvendig maa have faaet endel Tilsætninger blot for Løiers Skyld, saa er det dog ordenlig forbausende, hvorledes næsten hvert Træk lader sig opvise i den verdenshistoriske Kamp mellem Nordboen og Romeren, som aabenbar er det Tilsvarende. Naar man saaledes kun veed, at Hoved-Slaget stod i Engeland, da kan man see for sine Øine, hvordan Jetteskanken ligger Thor paa Halsen og lettes af Magne (Mechanicks), som rider stolt paa Guldmanke, men ogsaa see, klarest giennem Sproget, at Stumpen af Hrungners Steenmukkert sidder endnu i Thors-Panden, skiøndt den kiendelig løsnedes ved Læsningen af Tydske-Moer (Reformationen) i det Sextende Aarhundrede. Vi behøver imidlertid ikke at reise til Engeland enten for at høre Hrungner bralle op i Asgaard, eller for at føle Jetteskanken og Steenstumpen, thi den Romerske saakaldtedelvis fremhævet i A Poesi, der bespotter alle Guder og Gudinder, uden Venus og Vesta, som den tilegner sig, er os kun alt for vel bekiendt, og saalænge Latinen og Romer-Retten endnu piner Livet af Modersmaalet og Arildsloven, har vi her hiemme Efterveer Nok af Thors Tvekamp med Hrungner.
Om Thors Besøg hos Jetten Hymer har vi to Eddiske Fortællinger, som gaae hver sin Vei og rimer sig kun maadelig sammen.
I Gylfelegen er det nemlig for at hevne sig paa Midgaards-Ormen, som i en graa Kats Skikkelse har 
       narret ham hos Udgaards-Loke, at Thor lader sin Karre med Bukke-Spandet blive hjemme og gaaer, i Skikkelse af en Ungersvend, til Fisker-Jetten Hymer, gaaer næste Dag ud med ham paa Fiskeri og nøder ham til at lægge ud paa Dybet, hvor Midgaards-Ormen ganske rigtig bider paa Krogen og maa frem for Dagens Lys; men just som Thor griber Hammeren for at give Ormen dens Livsbrød, lister Hymer sig til at hugge Medesnoren over, saa Ormen slipper, og vel strider Thor Mjølner efter den, men rimeligviis uden at ramme. Bister over Skielmstykket giver Thor da Hymer et Nakkedrag saa han styrter over Bord og vender Benene iveiret, mens han selv vader iland.
I Hymers-Kviden kiører derimod Thor med sine Bukke til Jettens Gaard, ledsaget af hans Søn Tyr, og det i et ganske andet Ærinde, thi Aserne har budt sig selv til Gilde hos Æger Havmand og skal nu skaffe en Kiedel saa stor, at der kan brygges Øl i den til dem Alle, men en saadan Kiedel veed Aserne ingen Udvei til, med mindre den kan faaes hos Hymer, som, efter Tyrs Sigende, har den. Ved Hjelp af Tyrs Moder, den Guldlokkede, Lysbrynede, der ventelig kun ved Rov er blevet Jettebrud, lykkes det ogsaa Thor, efter haarde Prøvelser, at hjemføre Kiedelen, men endnu paa Hjemveien maa han holde Slag med Hymer og alle hans Følgesvende, og har saa det store Uheld, som maa tilskrives Rænkesmeden Loke, at hans ene Buk styrter for Vognen.
Under Besøget har imidlertid Hymer ogsaa engang   taget Thor ud med sig paa Fiskeri, hvorved Midgaards-Ormen kommer i Livsfare, thi Thor faaer den ikke blot til at bide paa Krogen, men hamrer paa dens Hoved med Mjølner, saa det drøner i Klipperne, og hvordan den slipper fra ham ned i Dybet, veed man ikke.
Efter den almindelige Regel skal man nu vel give Eddasangene Ret, men da Hymerskviden aabenbar er en Sildefødning, surøiet, svulstig og smagløs, omtrent som Ravnegalderet, saa fristes man her til at giøre en Undtagelse og følge Gylfelegen, da det synes meget rimeligere, at Thor gaaer paa Æventyr efter Midgaards-Ormen end efter en Brygger-Kiedel. Det Rimeligste er imidlertid ingenlunde altid det Rette, og i Mythologien som i Historien det Sandsynligste sjelden det Sande, saa Hymerskviden har dog nok Mythen i sin ægte Skikkelse, og naar man skiller Gylfelegens egenlige Fortælling fra Fortalen, bliver der heller ingen anden Modsigelse, end at Hymer efter Gylfelegen fik sin Død tilvands, men efter Kviden tillands, hvad ei giør synderlig Forskiel.
Spørger vi nu om en tilsvarende verdenshistorisk Begivenhed, da finder vi den i Nordboens Forhold til Paven med Fiskerringen, thi naar man skal sige, hvad Nordens Aand vilde hos ham, da falder man vel snarest paa, det var Falskheden, han vilde tillivs, men det var dog egenlig det almindelige Menneske-Begreb (Katholiciteten) han søgde, og er nu, efter mange Æventyr og haarde Kampe, ved den af Paven ranede almindelige Kirkes Hjelp, ifærd med at hjemføre.
 At ligne dette Begreb ved en Kiedel, hvori der kan brygges Øl til alle Aser, synes vel ved første, flygtige Øiekast latterligt, men jo dybere man lodder, des klarere bliver det, at Lignelsen er ægte, thi Spørgsmaalet er jo om et Kar (en virkelig Form), der kan rumme alt det ægte Aandelige.
Ved denne Leilighed kan man ogsaa godt sige, at Thor var ude at fiske med Hymer og trak Midgaards-Ormen op, thi det skedte øiensynlig ved Korstogene, da Islamismen kom i Fare, og Paven ikke var fri for at spille under Dække med den, men det blev skjult, ligesom i Hymerskviden Grunden til, at Ormen slap, saa Hoved-Slaget med Paven kom først senere, i det Sextende Aarhundrede, og var aabenbar et Land-Slag, og Kviden beholder da, saavidt vi kan see, Ret i alle Maader. Om den ogsaa har Ret i Henseende til Bukkene, maae vi lade staae ved sit Værd, da vi endnu ikke ret kan see, hvad de skal betyde, men dog maatte Thor sagtens have Vogn med til den Kiedel, der var saa stor, at han nær var druknet i den, da han bar den ud af Jettestuen.
Ved Ægers-Gildet siger Loke spydig nok til Thor:
Din Øster-Leding du aldrig nævne!
   Hvem skulde tænkt, det var Thor, der sad
Som Tommeliden i Tommeltotten!
Hvad han dermed sigtede til, lærer vi imidlertid først af 
 Gylfelegens brede Fortælling om en Reise, Thor, i Selskab med Loke og Thjalfe, gjorde til Udgaard, hvis Drot var en Mester i alskens Kogleri og Øienforblindelse. Da kom de nemlig, en Aftenstund, til Noget, de tog for en stor Lade og gik ind i et af Rummene og lagde sig, men om Morgenen kom der en uhyre Jette, som kaldte Huset sin Handske og spurgde, hvad de havde der at bestille? Jetten kaldte sig Skrymer (Pralhals) og gav sig i Følge med dem, men spillede dem et slemt Puds med Madposen, som han bandt, saa de kunde ikke faae den løst og maatte om Aftenen gaae sultne til Sengs, hvad Loke ogsaa ved Ægers-Gildet lod Thor høre, og da saa Thor om Natten vilde hevne Skade med Mjølner, gjorde Skrymer kun Nar ad hans Dommedags-Slag, som om det kun havde været, først et Blad, saa et Agern, og saa lidt Kvas, der faldt ham ned i Ansigtet, hvor han laae under Egen og sov. Dagen efter tog imidlertid Skrymer Afsked med Stalbrødrene og sagde dem, de havde ikke langt til Udgaard, men raadte dem til, naar de kom der, at tage Svøftet ind, da Udgaards-Loke og hans Hofmænd var vældige Kæmper, der bad Smaafolk skiemte med deres Ligemænd, og allerede ved Borgeledet blev Thor lidt sært tilmode, da han umulig kunde faae det lukt op, men maatte krybe ind mellem Tremmerne. Da de saa kom op i Steenstuen, varede det længe, førend Udgaards-Loke ændsede dem, og saa skottede han dog kun til dem og sagde: seent skal man Sandt spørge ad lange Veie, thi hvem skulde tænkt, at   Age-Thor var kun en halvvoxen Knøs, men stikker der Mere under, da lad os høre, hvad I duer til! for vi taaler Ingen her i vort Lag, uden han i en eller anden Maade er Karl for sin Hat.
Loke tog nu Ordet og sagde, at han turde æde omkap med hvem det skulde være, og strax kom da en Karl frem, som hedd Fyr, og der blev sat et Trug fuldt af Kiød imellem dem, hvorpaa hver begyndte ved sin Ende, og de mødtes rigtig nok midtveis, men Fyr vandt dog Prisen, for han havde ædt Benene og det halve Trug med.
Nu tilbød Thjalfe sig at løbe omkap og fik en vis Hug til Medbeiler, og de løb tregange, men Thjalfe blev immer længere tilbage, saa tredie Gang var han kun midtveis, da Hug stod ved Maalet.
Endelig skulde Thor ogsaa vise sine Konster og han vilde drikke til Pæls, hvorpaa de gav ham et Horn, som Udgaards-Loke sagde, de skrappeste Drikkere stak ud i eet Drag, og de Vogeste i Tre, men da Thor havde drukket tre Gange af alle Livsens Kræfter, kunde man endda knap see, det sank i Hornet. Ja saa, sagde Udgaards-Loke, kan du da heller ikke løfte min graa Kat, som Børnene her pleier at lege med? Thor tog nu alvorlig fat, men Katten skiød Ryg lige op til Loftet, uden at lette meer end eet Been, og da blev Thor saa bister, at han bød hvem der vilde ud til en Dyst at brydes med ham. Nei, sagde Udgaards-Loke, der er Ingen af mine Mænd, der vil brydes med en Knøs, men siden du endelig vil i Hænder, saa kald paa min Amme, den gamle Ellen, hun har før sat saadanne Karle til Vægs!  Ellen kom nu ind, og Thor gjorde sit Bedste, men kunde med al sin Magt ikke rokke Kiællingen af Stedet, og saa tilsidst spændte hun Krog for ham, saa Thor sank i Knæ ved den ene Side, og dermed endtes Legen.
Anden Dagen, da de Fremmede gik, fulgde imidlertid Udgaards-Loke dem selv paa Vei, og ved Afskeden fortalde han dem ikke blot, at det var ham selv, der havde fulgdes med dem, under Navn af Skrymer, men at Alt var gaaet til med Kogleri og Øineforblindelse, saa da Thor meende, han slog Skrymer for Panden, slog han Klipper flade; Fyr, som aad omkap med Loke, var en Løbeild, Hug, som løb omkap med Thjalfe, var en Tanke, Hornet, som Thor drak af, var en Green af Verdens-Havet, som kiendelig sank; den graa Kat var Midgaards-Ormen, og gamle Ellen var Ælden selv, som ellers aldrig Nogen kan brydes med.
En saadan Mythe, der, ligesom de unge Philosopher, ret med Flid forklarer sine egne Vittigheder, har naturligviis i den Skikkelse kun Dun paa Hagen, men at den i sig selv dog ei er af de Yngste, seer man, blandt Andet, deraf, at der stikles paa den i begge de Eddiske Nidviser, og i Verdenshistorien seer vi ogsaa, det er, trods Ordsproget, dog ikke saa sjeldent, at Kæmper spilde deres Kraft paa Stene. Endelig speiler aabenbar hele Nordboens Kamp med Skinnet og Giøgleriet eller Skuespil-Væsenet sig i Thors Reise til Udgaard saa mangen stor philosophisk Lære-Bygning maa lignes ved Skrymers Handske, medens Gridskheden paa al Verdens Kundskaber klarlig speiler sig i Thors-Drikken af  Verdens-Havet, og Brydningen med gamle Ellen kun alt for tydelig forklarer sig selv.
Hvordan det for Resten mythologisk har hængt sammen med Navnet: Udgaards-Loke, som kun findes her og i et af Saxos Oldsagn, er ei nemt at sige, men da det er en aabenbar Modsætning til Asgaards-Loke, henpeger det dog paa den giennemgribende Forskiel, det giør, enten man anvender sin Kløgt paa et virkeligt Storværk, godt eller slet, eller blot paa Giøgleri og Blændværk, som er aldeles huult og tomt. At Udgaards-Loke hos Saxo er en Afgud, som den Danske Kong Gorm i Hedenskabets sidste Tid dyrker, er ogsaa ganske i sin Orden, og man har Sidestykket dertil i Norge, hvor Jettekvinden Thorgerd Hølgabrud er Hakon Hladejarls ypperste Gudinde.
Loke var engang for Løiers Skyld fløiet til Geirrodsgaard og gjorde sig saa næsviis at titte ind ad Gluggen, men Geirrod skikkede da paa Timen en Snaphane ud at fange ham den Fugl, og Loke fløi da op paa Taget og blev for Morskabs Skyld siddende, til den Anden med stor Besværlighed kom tæt hen til ham, men da han saa vilde flyve, hængde Benene fast, saa han blev fanget og bragt til Jetten. Geirrod havde forbistret gode Øine og saae strax, der stak meer end Fugl i den Fjederham, men alt det han frittede, vilde Loke dog ikke svare et Ord, og blev derfor puttet i en Kiste, hvor han sad under Laas og Lukke i tre Maaneder, og kiedede sig  naturligviis umaadelig. Da han derfor anden Gang kom i Forhør, gik han til Bekiendelse, og fik Lov at slippe paa det Vilkaar, at han skulde skaffe Thor til Geirrodsgaard uden Hammer og Styrkebælte, som han ogsaa gjorde, men da Thor underveis tog ind hos Vider hin Tauses Moder, Gygien Grid, bad hun ham vogte sig vel for Geirrod og laande ham baade sit Styrkebælte og sin Pigkiep til en Nødhjelp. Begge Dele fik han snart behov, da han skulde vade over Vimaa, thi den voxde, saa Vandet spillede ham paa Skuldrene, og der gik en rivende Strøm, saa han havde ondt nok ved at bjerge sig, men han holdt dog Ørene stive og kvad:
Vox du kun, Vimaa! i Vadstedet her,
Jetternes Gaarde dog giæste tør jeg.
Viid, at med Vandet mig voxer omkap
Asa-Styrken til Stjerne-Himlen!
Da han imidlertid fik Øie paa Geirrods Datter Gjalp, som stod paaskrævs over Aaen og voldte Høivandet, da sagde han: man skal heller stemme Bæk end Aa, og hilste paa hende med en dygtig Steen, som gjorde sin Virkning, saa nu slap han i Land ved at gribe fat i en Røn, hvorfor man endnu siger: Røn er Thors Redning.
Da nu Thor kom til Geirrodsgaard, blev han viist ind, hvor der var kun een Stol, og den satte han sig paa, men mærkede snart, at den gik tilveirs med ham, og han var da ikke seen at sætte Gridstaven mod Sparreværket og holde stivt igien, til der blev et stort 
 Rabalder, med et grueligt Brøl bagefter, og det var af Geirrods Døttre, Gjalp og Grip, som havde skudt Ryg under Stolen, men fik den nu knækket.
Thor blev vel nu budt ind i Hallen til Lystighed; men da han gik op ad Gulvet, tog Geirrod en gloende Jernstang og skiød til ham, saa nu maatte Thor være glad ved Staalhandskerne, Grid ogsaa havde laant ham; thi nu greb han Jernstangen i Flugten og skiød den tilbage med saadan Fynd og Klem, at skiøndt Geirrod sad bag en stor Jernsule, gik Stangen dog lukt baade igiennem Sulen og ham.
Denne Geirrods-Mythe, som vi nu kun finder i Skalda, maa, efter Vinket derved, før have hørt til Brage-Snakken, og at den maa være gammel, har vi et mærkeligt Vidnesbyrd om hos Saxo, thi i Sagnet om den Danske Kong Gorms Reise til Geirrodsgaard (Geruthi sedes) anmærkes udtrykkelig, at han saae Geirrod sidde bag Sulen, som Thor fordum havde giennemboret tilligemed ham, og at Geirrods-Døttrene var endnu skrutryggede af det Knæk, de samme Gang fik.
Forsaavidt nu det Meste i Geirrodsgaard ogsaa gaaer til med Kogleri og Øineforblindelse, ligner denne Thors-Reise den Forrige til Udgaard; men det Eiendommelige ved Mythen er, at Loke flyver til Jotunheim for Løiers Skyld, og at Thor lader sin Hammer ligge hjemme, og sætter, som en Vovehals, Alt paa Spil blot for at vise, hvad han tør; thi deri speiler sig den kiedsommelige Tid i Verdens-Historien, da selv  de dygtigste Kæmper og de klogeste Folk ei veed, hvad de skal bruge Tiden til, og arbeider da kun paa at fordrive den. Denne Stilstands-Tid i Verdens-Historien, som i Mythen betegnes ved Thors Besøg hos Grid (Vaabenstilstand), kiender vi kun alt for godt, thi den begynder øiensynlig med de lange Reiser baade til Ost- og Vest-Indien og strækker sig henimod vore Dage, saa hvor man endnu sporer Kæmpen for Historiens Aand, synes han immer at have ladt Mjølner ligge hjemme, og maa hutle sig igiennem med Laanegods af Fru Grid eller den bevæbnede Neutralitet. Vil man imidlertid helst see en enkelt verdenshistorisk Begivenhed, som svarer til Geirrods-Mythen, da er den nem at finde, thi det er for Aarhundreder den Eneste, hvori Nordboen med en vis Kraft har taget Deel, nemlig Trediveaars-Krigen, der aabenbar ei førdes med de forenede Kræfter, som Mjølner afbilder, men med Laanegods og Leietropper, der svare til Grids Pigkiep, Styrkebælte og Staalhandsker, viste vel glimrende det Nordiske Løvemod, giennemborede Germanien og knækkede Ryggen paa et Par Kurfyrstendømmer, men fremmede ingenlunde Verdens-Historiens gode Sag og efterlod kun Mathed.
Ving-Thor sprang op i Vrede,
Da vaagnende han saae,
Omsonst det var at lede,
Hvor før hans Hammer laae.
Sit Bedste nu han gjorde
Og lukde Munden op,
Og saa tog han til Orde:
Har en forvoven Krop
Nu stjaalet Asers Hammer!
Ei Mage til den Jammer
Har før man hørt og spurgt.
Saaledes begynder Thrymskviden og melder saa, at, efter Raadførsel med Loke, gik Thor til skiøn Freia og bad hende laane sig hendes Fjederham for at faae Mjølner ledt op, hvortil Freia svarede mildt:
Var den af Sølv det klare,
Jeg spared den ei nu;
Var den af Guld det røde,
Jeg gav den med god Hu.
Saa fløi da Loke i Freias Fjederham fra Asgaard til Jotunheim, hvor han fandt Thussedrotten Thrym, som sad paa en Høi og snoede Guld-Halsbaand til sine Hunde og jævnede Mankerne paa sine Heste, og saasnart han saae Loke, spurgde han:
Hvad Nyt hos Aser, hvad Nyt hos Alfer,
At os du giæster i Jotunheim?
Loke svarede meget aabenhjertig:
O vee nu Aser! o vee nu Alfer!

Hlorridas Hammer du har i Skjul.
Ja, sagde Thrym, det har jeg rigtig nok, og den ligger vel forvaret, otte Mile under Jord, saa den kommer aldrig meer for Dagens Lys, uden jeg faaer skiøn Freia til Brud.
Loke fløi nu hjem med den Besked, og saasnart Thor hørde det, faldt han med Dørren ind i Huset til skiøn Freia og sagde:
Ifør dig brat din Brudeklædning!
Saa ager vi til Jotunheim.
Jo vist, sagde Freia,
Da var tilgavns jeg giftesyg,
Om jeg stod Brud i Jotunheim,
og dermed fnøs hun, saa Asgaard bævede og Brysing-Smykket vendte sig.
Nu var gode Raad dyre, og af alle Aser og Asynier var der Ingen uden Heimdal den Oprigtige, forklog som andre Vaner, der vidste nogen Udvei, men han foreslog, at de skulde smykke Thor til Brud med Brysing, med Hoved-Sæt og Nøgle-Knippe, og lade ham spille Freia i Jotunheim. Vel blev Thor rasende, og sagde: da maa Aser kalde mig Mads, om jeg tager Skiørter paa; men da Loke bemærkede, at kom ikke Mjølner igien, vilde Jetterne snart boe i Asgaard, saa fandt Thor sig taalmodig i sin Skæbne, og med største Fornøielse klædte Loke sig ud som hans Terne.
Thussedrotten blev sjæleglad, da han saae Thors-Kerren med Brude-Stads, og raabde til Jetterne:
Glæder eder alle, som det sig bør!
Kulsorte Oxer og guldrøde Kiør,
Smykker og Skatte i Mængde har jeg,
Savned dog immer skiøn Syster til Frey!
Vel kunde Thor snart røbet sig, ved det han aad og drak saa forskrækkelig, at Thrym huede ilde til, men den 
 vittige Terne var strax ved Haanden og fortalde ham, at Freia var kun saa tidig, fordi hun hverken havde spiist eller drukket i otte Dage af Længsel efter Jotunheim. Da nu Thussedrotten blev kyssesyg, og tittede ind under Brudesløret, blev han vel ogsaa to gloende Øine vaer, som holdt ham meer end tre Skridt fra Livet; men den vittige Terne vidste godt at berolige ham med den Oplysning, at Freias Øiekast var kun saa skarpt, fordi hun havde ikke sovet i otte Nætter af Længsel efter Jotunheim.
Omsider blev da Mjølner gravet op, bragt ind og lagt i Brudens Skiød til Morgengave, og da maatte Thors Lomme lee, thi brat kom Fingre ihu hvad fordum gjordes, saa i en Haandevending laae baade Thrym og hans Syster, som krævede Stikpenge, og alle Jettegiæsterne, under Bordet.
Saaledes fik Odins Søn sin Hammer igien, dermed slutter Hymerskviden, og hvor lystelig den har klinget i Nordens Øre, kan man høre paa Kæmpevisen om Thor fra Havsgaard (Holmgaard) og Tossegreven, som har gienlydt i Norden giennem hele Middelalderen, og synges vel endnu i Norge, saa det er uforklarligt, at man hverken i Gylfelegen eller i Skalda finder Spor af Thryms-Mythen.
Vil vi nu finde Hammer-Hentelsen (hamarsheimt) i Verdens-Historien, da maae vi søge den efter Reisen til Geirrodsgaard, thi naar det hedder, at Thor lader Mjølner ligge hjemme, da er det naturligviis, fordi han ikke har den, ligesom naar man rei ser ad By og lader sin Mund ligge hjemme. Vist nok var det nu med Christendommens Indførelse i Verden, at den store Hammer-Hentelse gik for sig, hvorved Historiens Aand paany fik forenede Kræfter til sin Raadighed, og man seer allerbedst Thryms-Mythens Dybde, ved det Christendommen virkelig verdenshistorisk ligner en Thor i Freias Klædebon; men det er dog meer end Mythen kan bære, og den venter da endnu paa sin ret passende Forklaring, der kommer af sig selv, naar med det Første, som vi haaber, Folke-Kraften, især i vort Norden, paany bliver virksom i Folke-Aandens Høirehaand. At nemlig denne Bladvending vil være en stor og i det Hele glædelig Verdens-Begivenhed, seer man strax, naar man har mindste Øie for Tidens Tarv og Savn; at den er i Giære, seer man ogsaa grant paa Opvaagnelsen af Modersmaalene, Arildsminderne og den Folkelige Bevidsthed; og at Hammer-Hentelsen hos os vil have en giennemgribende Lighed med Thryms-Mythen, det lader sig alt skimte, og følger af sig selv.
I Vafthrudnersmaal, hvor vi først giør et flygtigt Bekiendtskab med Niord, siges os, at han boer paa Noatun og raader for Templer og Altere, men hører dog ikke oprindelig til Aserne, da han kun er Gidsel hos dem og skal i Ragnaroke vende tilbage til Vanerne. Lidt nærmere Besked faaer vi i Gylfelegen, som melder, at Niord kan giøre Vind, stille Sø gang og dølge Ild, og at han er gift med Jetten Thjasses Datter Skade, men kan ikke forliges med hende, da hun vil boe tilfjelds paa sin Faders Gaard Thrymsheim, men han vil boe paa Noatun ved Stranden, og vel gjorde de engang den Aftale, at de vilde boe skifteviis ni Dage paa hvert af Stederne, men da Niord første Gang kom tilbage fra Thrymsheim, sagde han:
Seent de Nætter ni fik Ende,
Kied jeg er ad Klippeaase,
Øret der, naar Ulven tuder,
Svanesangen savner dybt!
Skade kunde ligesaalidt vænne sig til Noatun og sagde:
Ei sove jeg kan ved Søen her,
Hvor Maagen mig vækker i Morgengry,
Og Skoven er fuld af Fuglekvidder!
Niord blev da paa Noatun og lod Skade reise hjem og løbe paa Skier, hvorfor hun ogsaa kaldes Skidisen.
Hvordan nu denne Spurv var kommet i Tranedands, derom hedder det i Bragesnakken, at da Thjasse var dræbt indenfor Asgaards Borgeled, hvor der altid skulde være et helligt Fristed, saa var Aserne nødt til at gaae paa Forlig med hans Datter Skade, som strax foer i Harnisk og vilde ikke 
nøies
 med anden Bod end Lov til at vælge sig en Brudgom mellem Aserne. Hun maatte imidlertid vælge saagodtsom iblinde, uden at see andet end Fødderne, og da trak et Par meget smukke Fødder, som hun tænkde var Balders, men som var Niords, hendes Øine til sig.
Endelig fortæller Ynglingsaga, at Niord blev  Drot i Upsal efter Odin, og ved sin Søn, Yngve-Frey, Stamfader til Yngling-Slægten, men at Skade, da hun blev skilt fra Niord, giftede sig med Odin, og blev derved Moder til Hakon Hladejarls Stamfader Sæming.
Man seer strax, at vi her har et Blad af den Hedenske Kirkehistorie, som er for bælgmørk til at vi kan klare den, og begge Dele bestyrkes ved Hading-Sagnet hos Saxo, hvor baade den Norske Prindsesse Ragnild kiender Hading paa Fødderne og vexler siden samme Kvide med ham, som Niord med Skade, thi “Hading,” som fattes i alle andre Skjoldung-Rækker, betyder paa Angelsachsisk “Præsteskab,” og hele Sagnet er meget mystisk, med indstrøede Vink om Gudsdyrkelsens Forandringer i Norden, men giør os ikke klogere paa den rette Sammenhæng.
Saameget kan vi imidlertid skimte, at det er Striden og Forliget mellem Aser og Vaner, der spilles paa i Hading-Sagnet og spilles vel med i Brage-Snakken, og da Giftermaalet med Skade jo skal følge efter Iduns Hjemkomst, der først nu begynder at klare sig, saa hitter vi maaskee ogsaa verdenshistorisk Rede i det sære Giftermaal, naar vi faaer sovet paa det. Folkehistorisk maa Niord hos Vanerne have hørt til Norge og Skade til Finmarken.
Vi har alt bemærket, at “Belas skinnende Banemand” i Vøluspa, efter Gylfelegens Oplysning skal og 
          efter al Rimelighed maa være Frey, og det bestyrkes blandt andet derved, at “bela” paa A. S. betyder Misundelse, som er Mildhedens naturlige Modsætning.
Ved Navn nævnes Frey først i Grimnersmaal, hvor vi hører, at han er Niords Søn, har faaet Alfheim i Tandgift af Guderne, hvorved maa menes Vanerne, og Skibbladner, alle Skibes Perle, af Ivalds Sønner. Her kaldes Frey ogsaa den Klare og den Gavnlige, og ved Ægers-Gildet siger Tyr:
Frey er den Bedste af Fyrsterne alle,
Han giør ikke Mø 
eller
ellex Moder Fortræd,
Hans Lyst er at løse de Lænkebundne!
Derimod lader Loke ham sammesteds høre:
Med Guld opveied du Gymers Datter,
Og solgde dit Sværd i samme Kiøb;
Naar Muspels Sønner fra Mørkved dages,
Hvad har vel din Stakkel at stole paa?
Hermed spilles da paa Gerda-Mythen, hvorom En af Eddasangene, Skirners-Farten kaldet, ganske dreier sig.
Frey havde nemlig forelsket sig i Jettemøen Gerda Gymersdatter, og Luft-Alfen Skirner, som tjende ham, maatte da fare til Jotunheim paa Frieri, men skiøndt han bød Gerda elleve Guldæbler og Drypner-Ringen, vilde hun dog ikke række sin Slægts Fiende og sin Broders Bane Haand, saa det var kun ved haarde Trudsler og stærke Besværgelser, Skirner omsider køs hende dertil.
Her tales imidlertid slet ikke om, at Frey mistede sit Sværd, og skiøndt Gylfelegen melder, at han 
 
          
          maatte give Skirner det for hans Umage, saa ligner det dog meer en Udflugt end en Oplysning.
Gylfelegen melder endelig, at Freys Elskov til Jettemøen var en naturlig Straf, fordi han formastelig havde sat sig i Lidskjalv, Odins Høisæde, thi der var det, han fik Syn paa Gerda, som aldeles fortryllede ham.
Dette er Alt hvad man veed at fortælle om Frey, paa Svineriet nær, som skulde forbigaaes med Taushed, hvis det ikke baade tidlig og seent havde gjort særdeles Lykke hos Mythographerne, saa allerede i Gylfelegen spændes Galten Gyldenbørste for Freys Kerre, og efter Skalda havde Dværgene Brok og Sindre ordenlig smeddet dette prosaiske Svin til ham af et Svine-Skind. Derfor maa det oplyses, at Mythographerne har selv smeddet den ækle Galt, vel ikke af et Svine-Skind, men dog af et Svine-Skin (svinlica), som Tryne-Hjelmen blandt andet kaldes paa Angelsachsisk. Dette sees tydelig af Hyndlasangen, hvor Freia kalder den Galt, Dværgene smeddede for hende, til at glimre paa Valpladsen, baade Gyldenbørste og Hildesvin, thi det sidste Navn, saavelsom Hildegalt, bruges i Skalda om den Trynehjelm, Kong Adils tog fra Kong Ale. Herefter tør vi da haabe, hverken Nordens Skjalde eller Konstnere lade sig narre af Svine-Skinnet, men hvis Mythographerne vedblive at smedde et haandgribeligt Svin deraf, lade dem beholde det for sig selv.
Det er imidlertid kun Freys-Mythen, vi kan og  skal rense fra det den uvedkommende Svineri, thi den grove Afgudsdyrkelse har sikkert i Norden, som allevegne, ført Saameget med sig, at deraf kunde giøres mange baade Orner og Galte, og Freys-Dyrkelsen har sagtens havt en Broderpart, da Mildhed og Blødagtighed i hedensk Forstand er Nærpaarørende, og Frey desuden med sin Fader Niord skulde staae for Gudsdyrkelsen i det Hele og var paa en Maade Odins Medbeiler. Dette udtrykkes nemlig ikke blot ved Ymtet om, at Frey satte sig i Lidskjalv, men ved hele Gerda-Mythen, hvorefter Frey, for at faae sin Lyst styret, indgik et unaturligt Giftermaal og opoffrede sit uundværlige Sværd, og hertil maa henføres hvad der staaer i Hading-Sagnet om de sorte Offer-Nød og i Balder-Sagnet om de gruelige Menneske-Offringer, som Frey, Gudernes Statholder i Upsal, indførde; thi at Frey, folkehistorisk, nærmest tilhører Sverrig, ligesom Thor Norge og Odin Danmark, har vi allerede seet. Derfor speiler ogsaa Forbindelsen mellem Sverrig og Finland sig i Gerda-Mythen, og da den Finske Mythologi ei er aldeles uddøet, kan den mulig give lidt nærmere Oplysning; men naar vi har lagt Mærke til, at Frey tilligemed Niord, aabenbar, efter Balders Død, skulde udtrykke det Kirkelige, ligesom Thor det Borgerlige og Odin det Videnskabelige i Norden, da opdage vi let, at ogsaa Gerda-Mythen er dyb nok til at have verdenshistorisk Betydning, thi deri speiler sig Billed-Dyrkelsen hos alle Folk med Aand, og naar vi seer den saakaldte Christi Statholder i Rom anmasse 
         
          
   
          sig det store Høisæde og forelske sig i Haandens skiønne Konst, som en herlig Kirke-Brud, da har det en ganske forbausende Lighed med Gerda-Mythen.
Vende vi nu tilbage til den milde Frey, hvis “Lyst er at løse de Lænkebundne,” da er det især Alfegaven Skibbladner, som maa tildrage sig vor Opmærksomhed, thi der staaer i Gylfelegen, at dette Skib kan føre alle Aser i fuld Rustning, har altid Bør, hvorhen det stævner, og er derhos saa konstig gjort, at det kan svøbes sammen og puttes i Lommen. Denne Beskrivelse, seer man nemlig strax, passer godt paa “Lykken,” og at Lykken sjelden fattes, hvor Kraft og Mildhed følges ad, det er en verdenshistorisk Kiendsgierning, som blandt andet burde lære os i Norden at afskaffe alle Tvangsmidler for Aand og Hjerte, der kun giør Ulykker paa begge Sider.
Naar for Resten Skirner byder Gerda Drypner og truer hende med alle Asers Vrede, hvis hun ikke ægter Frey, da forudsætter det aabenbar Odins og alle Asers Minde til det gale Giftermaal, ligesom Historien viser, at selv Nordens dybsindige Stammer har alle til en Tid i det mindste forligt sig med Billed-Dyrkelsen.
Odds-Møen i Vøluspa skal, efter Gylfelegen, betyde Freia, men hendes Navn finder vi først i Grimnersmaal, med den Besked, at i den niende Gudeborg, Folkvang, raader hun for alle Bænke og  keiser daglig Kæmper paa Val til Hælvden med Odin. Dette gientages i Gylfelegen, med Tilføiende, at hendes 
Høieloftssal
 hedder Sesrumner (Bænkebred), og at hun er Syster til Frey og Moder til Frue-Navnet, holder meget ad Elskovsviser og er hjelpsom i alle Kiærligheds-Sager. Fremdeles hører vi der, at hun er gift med en vis Odd og har en deilig Datter med ham, som hedder Hnos, men at Odd er gaaet paa lange Reiser, at Freia, under forskiellige Navne, har reist Verden rundt for at finde ham, og at hun græder endnu bestandig Guldtaarer for ham.
At for Resten Freia to Gange var i Fare for at blive Jetterov, baade da hun var lovet bort til Bygmesteren og da Hrungner vilde bortført hende, og at hun eier to store Klenodier: Brystsmykket Brysingmon og Fjederhammen, har vi allerede hørt, og det giælder da kun om at frie hende fra de fæle Katte, der alt i Gylfelegen spændes for hendes Vogn og vil endnu stundom i Nordens nyeste Poesi trække af med hende. Lykkeligviis seer vi imidlertid af Skalda, at Ordet “fress,” som betyder baade Kat og Bjørn, har været den uskyldige Anledning til Kattespasen, thi at Nordens Freia i gamle Dage kiørde med Bjørne, det er klart nok og giør hende samme Ære, som det gjorde Skjold at binde Bjørnen i sit Bælte.
Hermed vil vi ingenlunde rense alle Freias Præster og Tilbedere, som kan have været katøiede nok, men kun Freia-Mythen, som er alt for dyb og deilig til at lade saa skammelig vanhælde.
Blandt Freias Tilnavne er den graadfavre Dise vel det smukkeste, men Vanebruden det mærkeligste, fordi det minder os om Vanernes Mythologi, hvori hun øiensynlig har hersket som en regierende Dronning, og beholder desaarsag endnu, efter Forliget med Aserne, Hælvden af Nordens Kæmpeflok, naturligviis dem, der gaaer i Ilden for hvad de har inderlig kiært. Om den verdenshistoriske Idyl, hvori Freia, som den deilige Havfrue, har været Sjælen, kan vi vel ikke giøre os nogen klar Forestilling, men hendes Brystsmykke (Brysingmon) og Fjederhammen, hendes Reise al Verden rundt for at oplede Odd, og hendes uophørlige Længsel efter ham, som speiler sig i hendes Guldtaarer, det lader os dog skimte Menneskeslægtens store Hjerte, som igrunden kun slaaer for Menneske-Aanden i sin oprindelige Kraft og Glands, og holder aldrig op at længes efter og forvente dens Aabenbarelse paany. Freia-Datteren Hnos svarer da til Ømheden, som 
ogsaa
 ligger i hendes Navn (af A. S. hnesc), og at Odd, skiøndt ikke fundet paa den verdenshistoriske Udenlands-Reise, dog engang skulde dages, kan vi skimte i Rammen om Hyndla-Sangen.
Vel er nemlig Hyndla-Sangens Freia kun En af hendes daarlige Præstinder, som ved Nattetid søger Hjelp hos Hexen Hyndla, og hendes Ottar Insteensen er i det Høieste hvad man kalder en guddommelig Billedhugger, men Bjarkemaalets Skjalde gjorde ingen nye Gude-Myther, men stræbde kun, ligesom Præ sterne, at trække Guderne ned til sig, saa der har sikkert været en ægte Mythe, hvorefter Odd, naar han kom tilbage, skulde kæmpe med Bærsærken Angantyr om Val-Malmen (Dannefæet) og vinde Seier ved at oprede alle Guders og Heltes Stamtavle, hvoraf da Nisse-Skjalden tager Anledning til at lade Hyndla opramse det lange Slægt-Register.
Da nu Freia hos Vanerne upaatvivlelig har tilhørt Danmark, ligesom Frey Sverrig og Niord Norge, saa er det ingenlunde saa dumt, som det sædvanlig ansees for, at tænke, det lille, nu kun svage Danmarks Historie vil endnu komme til at slutte med en Glands, der svarer til hvad den aabenbar er begyndt med, skiøndt det hidtil synes uforklarligt.
Ogsaa i Sagnene hos Saxo finde vi mærkelige Spor af Freia, thi naturligviis er det hos hende, Hagbard efter Døden venter at finde og favne lille Signe paany, og da, som vi har seet, Hading sammensmelter med Niord, maa det vist ogsaa være Freia, der oppe i Norge aabenbarer sig for ham, som en Kvinde ved Arnen med en deilig Urtekost under Vintershjerte, og fører ham, Valhall forbi, til det lukkede Paradis, hvor der virkelig paany kommer Liv i Dødt.
Yngling-Sagas Freia, som arver Freys Upsalske Høisæde, er derimod kun Gudindens Uglebillede, som det alt er tegnet i den Eddiske Nidvise, og at hun har været en arrig Hex, der forgjorde Folk med Seid, er ganske rimeligt, thi det er immer Tilfældet med den 
 
  
          fortryllende Vellyst, og det især, naar den vil gaae og giælde for den guddommelige Kiærlighed selv.
Ulven, som i Ragnaroke skal sluge Odin, er synlig nok i Vøluspa, og kaldes der Freke (Slughals), som ogsaa, efter Grimnersmaal, maa antages for hans rette poetiske Navn, men dog kaldes han ved Ægers-Gildet Fenris, og i Gylfelegen er det hans eneste Navn, som nu har vundet Hævd paa at være det rette, skiøndt Ingen veed, hvad det betyder.
I Hyndla-Sangen hører vi, at Ulven var en Søn af Loke, og ved Ægers-Gildet kommer det frem, baade at han har bidt Haanden af Tyr og at han ligger bundet til Ragnaroke, men det er først i Gylfelegen, vi faaer ordenlig Besked saavel om hans Slægt og Byrd, som om hans Skæbne. Han havde nemlig, tilligemed Midgaards-Ormen og Hel, Loke til Fader og Angerbode (Ulykkesfuglen) til Moder, og Aserne maatte selv, efter Nornernes Villie, opføde ham hos sig, men han blev snart saa balstyrig, at Ingen turde give ham Mad, uden den modige Tyr, og han blev omsider saa glubsk, at Aserne ingen Ro havde, før de fik ham bundet. Det var imidlertid en vanskelig Sag, thi dels maatte det paa en Maade skee med Ulvens Minde og dels var han saa stærk, at de to første Baand, Aserne fik ham lokket til at prøve, brast som ingen Ting for ham. Endelig fik nu vel Aserne hos Ivalds Sønner Baandet Gleipner, der var seit tilgavns, men skiøndt det 
 saae ud som en fin Silkesnor, gjorde dog netop det Ulven mistænkelig, saa han vilde ingenlunde tage det paa, med mindre En af Aserne vilde stikke sin Haand i hans Kiæft, til Pant paa, at de vilde løse ham, hvis han ikke selv kunde sprænge det. Tyr var da igien den Eneste, som havde Mod paa det Vovestykke, og fik sin høire Haand bidt af, men Ulven ligger nu bundet til Ragnaroke paa Lyngholm i Sortesøen, og da han var alt for slem til at tude, stoppede Aserne Munden paa ham med et Sværd, hvoraf Odden staaer i Overkiæben.
Trylle-Baandet, hvori han ligger, blev for Resten gjort
Af Kattefods-Døn og Kvinde-Skiæg,
Af Bjerge-Rødder og Bjørne-Græs,
Af Fiske-Aande og Fugle-Mælk,
som med det Samme er forsvundet af Verden.
Ved Ægers-Gildet siger Loke til Tyr:
Tys dog, Tyr! og tal ei saa høit!
Bylt du aldrig kan bære med To,
Herlig Dig Fenris Haanden afbed,
men Tyr svarer bidende nok:
Tungt er at bære, hvad Begge vi led,
En paa sin Ære, og En paa sin Haand,
Og Fenris bider ei Baandet itu,
Før Ragnaroke, om ret jeg seer.
Fenris-Mythen forklarer nu forsaavidt sig selv, som Ulven paa alle Billedsprog betyder den lave, umættelige Egennytte, og Tyr betyder Æren, som allevegne, med meer eller mindre Opoffrelse, lægger Baand 
          paa den lave Egennytte; men det er dog allerede et dybt Træk, at Aserne maae selv opføde Ulven, og at de lider et stort Skaar i deres Ære ved at binde ham, thi af Egennytte gaaer de selv paa Rævekløer.
Hermed er det egenlig sagt, at Tyr har den samme verdenshistoriske Betydning, som Adelen eller Ære-Standen, naar den med Opoffrelse holder Pøbelen i Ave, der ellers ubetimelig vilde opsluge Alt og ødelægge den historiske Verden; men vil man i det Enkelte see, hvorledes den Nordiske Tyr verdenshistorisk stikker sin høire Haand i Ulvsmund og faaer den bidt af, men har dog den Trøst at see Ulven bundet, da behøver man kun at fæste Øie paa Gothernes Indvandring i Romerriget, det verdenshistoriske Ulvehjem, thi denne Indvandring blev vel deres Undergang, men Historiens Frelse fra Pøbel-Keiserdømmet.
Fenris-Mythen er imidlertid dermed ingenlunde udtømt, da Verdens-Historien meget mere netop nu trænger høilig baade til en rigtig Tyr, og til et Gleipner, gjort saa at sige af ingen Ting, men dog stærkt nok til at binde den lave og graadige Egennytte, der nu allevegne truer det Borgerlige Selskab, og derved Menneske-Livets Udvikling og Forklaring, med et voldsomt Endeligt.
At for Resten Tyr er en As, siges vel i Gylfelegen, og Skalda giver ham saa løselig Tilnavn af Odins Søn, men hans Oprindelse er i Mythologien dog ligesaa tvetydig, som Ærens i Verdenshistorien, og skulde man mythologisk skaffe ham ordenlige Forældre,  maatte han smelte sammen med Hymer Jettes og den ranede Skiønheds Søn Tyr, som hjalp Thor til den store Kiedel, og blev derfor maaskee ætledt af ham. I alt Fald har “Tirsdag” givet Tyr Nordisk Udødelighed ved Siden ad Odin, Thor og Frey, og derfor tør vi haabe, at naar de nu skyder Livet op i sig, vil Tyr ikke heller staae tilbage, men i en høimodig Nordisk Ungdom opoffre sig for det almindelige Bedste.
Efter Rammen om Lokegluffen eller den berømte Eddiske Nidvise, saavelsom efter Skalda, gjorde Jetten Æger engang et underligt Giæstebud for alle Aser, Vaner og Alfer, undtagen Thor, som var paa Troldejagt, og der var stor Stads, saa man brugde ikke andet Lys end Glandsen af det luerøde Guld, og havde fuldt op af alle gode Sager, skiøndt der var kun to Tjenere: Elder og Fimafenger (Fyr og Fingernem), thi baade Mad og Drikke bar sig selv frem.
Loke forstyrrede imidlertid det Hele, thi han yppede Klammeri ved at slaae Fimafenger ihjel, fordi Alle roste hans store Behændighed, og vel drev Aserne ham derfor til Skovs, men han kom snart igjen, overfaldt Brage med Ukvems-Ord, og roste sig aabenlydt af, at han var Aarsag i Balders Død. Omsider kom da Thor med Mjølner, og skiøndt Loke ogsaa sagde ham Grovheder, blev han dog bange for Hammeren og skruppede sig bort, men spaaede til Afsked Æger, 
          
  
          at dette skulde være det sidste Gilde, han gjorde, før Ilden kom efter ham og fortærede Alt hvad han havde.
Dette Giæste-Venskab mellem Aserne og den gamle Nordiske Havmand Æger, som ogsaa kaldes Gymer og Hler, falder vel ved første Øiekast lidt mistænkeligt; men da Brage-Snakken melder, at Æger havde først været Asernes Giæst, og da endelig Odin selv i Grimnersmaal spaaer, at samtlige Aser engang skulde bænkes hos Æger, saa maa Sagen, hvad Hager der end ellers kan være ved den, have sin mythologiske Rigtighed. Herom er desuden Hymers-Kviden det umistænkeligste Vidne, thi man seer godt, at Thors-Præsten, som har gjort den, slet ikke kan lide det Gemenskab mellem Guder og Jetter, saa han gjør det til en Straf for Æger, at Aserne vil giæste ham, og til Skielmeri hos Æger, at han forlanger en Brygger-Kiedel, der kan forslaae, ja, han giver endogsaa i Forbigaaende Aserne en Snert for deres Gridskhed paa Giæstebud, til de blev mætte, altsaa til de døde, som Guderne altid maae, før de blive de herskesyge Præster, som vil være deres Formyndere og Skolemestere, tilpas.
Hvad vi for Resten veed om Æger, løber kun derpaa ud, at han er gift med Ran, som har et Net, hvori hun fisker Søfolk, og har med hende ni Døttre, som, efter deres Navne at dømme, har været temmelig vilde Havfruer, men om han skal være den samme Gymer, som Gerdas Fader, det veed man ikke.
Naar vi nu betænker, hvilket Giæste-Venskab  der altid har været mellem Nordens Aand og det Nordiske Hav, mens vi af Vane-Mythen om Niord og Freia seer, at Hjertets Forbindelse med Havet har endnu været inderligere, da maae vi finde Gildes-Mythen i sin folkehistoriske Orden, men saavel Gildets korte men fyndige Beskrivelse, med Guldet til Lys og med Fyr og Fingernem til Tjenere, som Lokes slemme Spilop, der koster ham hans Frihed, maa lære os, at Mythen skal have verdenshistorisk Betydning, og skiøndt vi endnu, ligesom Odin i Grimnersmaal, maae tale spaadomsviis om det store Høst-Gilde, som man endnu ikke har seet, saa kan vi dog ikke utydelig forudsee det.
Naar vi nemlig ret kan fatte Almeen-Begrebet i aandelig Forstand, som speiler sig i den store, blanke Brygger-Kiedel, Thor maatte skaffe til Gildet, da fører det nødvendig til et venligt Samkvem mellem Historiens Aand og den naturlige Forstand, der speiler sig i Havet, og da vil man paa Skole-Bænkene see et verdenshistorisk Ægers-Gilde, der har en forbausende Lighed med sit mythologiske Forbillede. Tjenerne Fyr og Fingernem seer nemlig vi, som har oplevet Dampkraftens og Nævenyttighedens gyldne Tider, allerede i fuld Virksomhed, og at det ingenlunde er urimeligt, at Loke vil forstyrre det glade Samkvem og den fri Vexel-Virkning, vi forvente, ved af en Slags Misundelse at slaae Fingernem ihjel og overøse alle Guder med Grovheder, det opdage vi udentvivl, naar vi nu lidt nærmere betragte Lurendreieren. Skeer det imid 
          
          lertid, da faaer Ulykkesfuglen vist ogsaa Ret i, at Æger giør aldrig Gilde mere, men faaer Skam af sin anden Tjener Fyr, efter Ordsproget: Ilden er en god Tjener, men en slem Herre.
Allerede i Vøluspa skimte vi dunkelt Loke i Lænker til Ragnaroke, og ved Ægers-Gildet, hvor han lægger sig ud med alle Aserne og roser sig af at have voldt Balders Død, spaaer baade Frey og Freia ham ilde, og Skade siger ham reent ud:
Med løs Hale leger ei længe du meer,
Dig Guderne gramme skal gribe og binde
Med Sønne-Tarme paa Sværde-Egg,
og hvordan det dermed gik til, seer vi baade paa Rammen om Lokegluffen og i Gylfelegen; men for at Talen derom kan falde ret i Traad, maae vi først lidt nøiere betragte denne mythologiske Vendekaabe, der aabenbar spiller en af Hoved-Rollerne i Asa-Dramet.
Vøluspa nævner kun Loke udtrykkelig som Styrmand paa Naglfar, der fører Muspels Sønner til Ragnarok-Striden, men den har dog et dunkelt Vink om hans Fængsling, og en mørk Tale, som Gylfelegen vil forklare om hans Uraad i Bygmester-Sagen. Da nu ogsaa Angerbode (Ulykkes-Fuglen), med hvem Loke avlede baade Fenris-Ulven, Midgaards-Ormen og Hel, kaldes i Hyndla-Sangen “Kvinden med det halvbrændte Hjerte,” og vi i Vøluspa møde Spaakvinden Gulveig eller Heide, som blev  tre Gange brændt i Asgaard, men levede endda, saa synes begge at sammensmelte og at blive til den selvsamme Vola, som Vøluspas Skjald stiller midt i Gude-Kredsen, hvor hun seer Odin stivt i Øiet, og forkynder Aserne deres Undergang i Ragnaroke, men dog ogsaa Balders Opstandelse.
Gylfelegen siger imidlertid ikke Andet om Angerbode, end at hun ved Loke er Moder til fornævnte Uhyrer, og om ham selv hedder det der, at skiøndt 
han er
 en Søn af Jetten Forbaute (Avetom) og Hexen Naal, og kaldes af Somme Rænke-Smeden og Asers Bagvasker, saa regnes han dog med til Aserne, hvem han vel tit bragde stygt i Klemme, men hjalp dog ogsaa tit ud deraf med den Snildhed, hvori han havde sin Styrke.
Det Begreb, vi herved faae om Loke, er da, at han var Snildheden selv, ligesom denne en meget tvetydig Person, og, hvad til Overflod udtrykkelig bemærkes, vægelsindet i høieste Grad, saa at naar vi, foruden Asgaards Loke, ogsaa finder Spor af en Udgaards Loke, da synes det klart, at man enten fra Først af har havt to Snildheds-Alfer, en hvid og en sort, som man siden har sammensmeltet, eller at man senere har prøvet paa at flække den tvetydige Loke, saa Hver kunde faae Sit. Da imidlertid Sporene af Udgaards-Loke er sparsomme og findes kun i Gylfelegen og hos Saxo, og da Skilsmissen er langt mere i de senere Skjaldes Smag end Sammensmeltningen, maae vi antage Tvetydigheden for det Oprindelige,  hvad ogsaa stadfæstes ved Mytherne om Bygmesteren og om Idunna, hvor det aabenbar er den samme Loke, der baade bringer Aserne i Klemme og hjelper dem ud deraf.
At Loke for Resten mythologisk heller maa ansees for en Alf, som han ogsaa etsteds kaldes, end for en Jettesøn, falder strax i Øinene, og bestyrkes ved det venskabelige Forhold, der var mellem ham og Freia, hvis Fjederham bestandig var til hans Tjeneste, thi at Alferne oprindelig maae høre til Vane-Siden, har vi seet, og hvem der ikke ubeseet vil indrømme, at Snildheden er Damernes naturlige Medhjelper, han faaer nok Troen i Hænderne. Det maa vel ikke dølges, at, efter et Vink i Skalda, spillede Loke dog ogsaa Freia et Puds, ved at stjæle hendes Brysingmon, og gav det ikke tilbage, før Heimdal nødte ham dertil; men hvordan det end dermed har hængt sammen, synes dog Freia og Loke, lige til Ægers-Gildet, at have pleiet Venskab, ligesom Damerne endnu gjør med Snildheden, skiøndt den ogsaa har spilt dem selv mangt et hæsligt Puds.
Om Lokes andre gode og onde Gierninger har vi allerede sagt hvad man veed, men inden vi følger ham til Retterstedet, maae vi dog et Øieblik dvæle ved den farlige Spas, han, efter Skalda, engang skal have drevet med Dværgene Brok og Sindre, idet han væddede med dem om sit Hoved, at de kunde ikke gjøre Mage til Alfe-Værkerne: Sifs Guldparyk, Skibbladner og 
Odins-Spydet
 Gungner. Dværgene skal  nemlig da have sammensmedet Drypner-Ringen, Mjølner og Galten Gyldenbørste, og dermed have bestukket Dommerne: Odin, Thor og Frey, saa de vandt deres Væddemaal. Loke bød nu Løsepenge for sit Hoved, og da Dværgen Brok ikke vilde nøies dermed, sagde Loke: ja, vil du ha' mig, saa ta' mig! og løb saa Pokker i Vold med et Par Skoe, der var Mage til Syvmils-Støvlerne. Paa Broks Forlangende greb imidlertid Thor dog Loke i Flugten, og da Dværgen nu endelig vilde rive Hovedet af ham, vidste han ikke bedre Raad, end at bemærke, det maatte skee uden at skade Halsen, som var hans egen. Derved slap Loke ogsaa virkelig med Hovedet, men for dog at faae sin Harme styret, vilde Brok nu sye Munden sammen paa ham, og da hans Kniv ikke vilde bide, kaldte han paa sin Broder Aller (Syl), som ogsaa strax bed Hul i Læberne og rimpede Munden sammen, men trak saa fast, at Rispen skar igiennem og Loke slap med et Hareskaar.
Hvad nu de Konstværker angaaer, som Dværgene her tilskrives Æren for, da har den Skalda-Snak aabenbar ingensteds hjemme, men derfor kunde det godt ligne Loke at drille de Puslinger, der var Alfernes Medbeilere i Konsten, og det Øvrige er alt for lyslevende til at være grebet af Luften, skiøndt Thor hverken er berømt for at kunne fægte bedre med Hælene end Loke, eller havde nogen Ære af at holde ham, mens Dværgen flaaede.
Dette Optrin maa man i alt Fald tænke sig mellem Hammer-Hentelsen og Ægers-Gildet, da Buen 
 paa begge Sider har været spændt saa høit, at den snart maatte briste, og det kan da ikke blot betragtes som et Varsel for Lokes Fængsling, men ogsaa som den nærmeste Anledning til, at Galden løb over paa ham ved Ægers-Gildet.
Da nu Loke, som vi hørde, flygtede fra Aserne, bygde han sig et Hus paa et øde Fjeld, med Dørre og Glugge mod alle fire Verdens-Hjørner, og tæt derved var Frananger-Fos, hvori han løb som en Lax, naar han fandt for godt, men som han nu en Dag sad paa Udkik, faldt han i Tanker om, hvad for Konster Aserne kunde bruge til at fange ham, og gav sig til at slaae Masker op, som man siden gjør Vodd eller Fiskergarn. I det Samme saae han Aserne nærme sig, og var da ikke seen at smide Voddet paa Ilden og springe selv i Vandet, men da Aserne kom ind i Fjeldstuen, var En af dem dog klog nok til at see paa Asken, hvad det var for en Indretning, der var brændt, hvorpaa de gjorde sig saadant et Vodd, og fangede dermed omsider Laxen. Derpaa reiste de tre Klippetavler paa Kant og bandt Loke fast dertil med Tarmene af hans egen Søn Narve (Klemme), der blev revet ihjel af sin egen Broder, som var en Varulv. Loke havde ogsaa ved Ægers-Gildet rost sig af, at det var først og fremmerst ham, der voldte Thjasse Jotuns Død, og derover var Thjasses Datter, Skade, blevet ham saa gram, at hun nu hængde en Hugorm saaledes op, at Edderen dryppede Loke i Ansigtet, men hans Kone Sigyn er ham dog saa tro, at hun holder en Skaal under, saa kun naar hun vender sig  og slaaer den ud, vaander og vrider Loke sig, saa Jorden ryster, og det kalder man Jordskjælv.
Mellem Lokes Tilnavne i Skalda er “Odins og Asernes Frænde, Stalbroder og Sidemand” de mærkeligste, fordi de udtrykke et nært men dunkelt Forhold mellem ham og Aserne, ligesom det, han ved Ægers-Gildet pukker paa, sigende:
Husker du, Odin, ei Arildstiden!
Blod med hinanden vi blanded da,
Loved og, aldrig Øl at smage,
Blev det ei budt os begge To.
Ligesom nu Loke naturlig udtrykker det “nærværende Øieblik,” naar det, selvbevidst og selvraadigt, vilde giøre Alt hvad det kunde, uden Hensyn paa det Forbigangne eller Tilkommende, saaledes udtrykker han verdenshistorisk den klarøiede, igrunden hjerteløse, men dog, efter Omstændighederne, hardtad uundværlige Stats-Klogskab eller Politik, der netop staaer i et ligesaa dunkelt, slibrigt og foranderligt Forhold til Historiens Aand og dens Kæmper, som Loke til Odin og Thor, eller Achitophel til Kong David. Netop i vore Dage seer vi da ogsaa den Tid nærme sig, da det vil gaae med denne Stats-Klogskab enten som med Achitophel, der hængde sig selv i Fortvivlelse, eller som med Loke, der levende blev lagt paa Steile, hvorved den vel skeer sin Ret, men hvorved Verdens-Historien dog ogsaa paa en Maade gaaer i Staa, fordi man synes, det gaaer galt, ihvad man giør, og har derfor ikke mere Lyst til at giøre Noget.
Saaledes slutter Asa-Dramets fjerde Akt meget rigtig med Lokes Fængsling, hvorved Aserne binder Hænderne paa sig selv og lægger dem i Skiødet, til alle Baand briste, ogsaa Lokes og Fenris-Ulvens, og alle Kæmper falde i Ragnarok-Striden, som det synes, seierløse, men dog til en evig Triumph for Historiens Aand.
Allerede i Vøluspa seer vi Valhall hæve sig med Valkyrierne og med alle Hærfaders Kæmper, som den guldkammede Hane vækker, og i Grimnersmaal faaer vi nærmere Besked om den store Riddersal, saalydende:
Guldprud Valhall i Gladhjem kneiser,
Helte-Skarernes Høieloftsal,
Skjoldtakt er Hallen, skinnende blank,
Kiendelig nok for Kæmpegiæster,
Sprinklet er Væggen med Spydstager graa,
Bænkene klædte med Brynier fagre,
Stædt i Vaande ved Vesterporten
Hængende Ulv under Ørneklo!
Valhalls Dørre, jeg vel tør sige,
De er femhundred og fyrretive,
Og hver af dem er saa vid paa Gavl,
At ottehundrede Odins-Venner
Allesammen jævnsides gaae,
Naar ud de drage paa Ulvejagten!
At imidlertid Valhalls Kæmper, som en rigtig “staaende Hær” fyldestgiør den almindelige Værnepligt paa Fælleden, lærer Vafthrudnersmaal, hvor det hedder:
Ænherier alle paa Odins Tofter
Dagligdags vove en Dyst fuldheed,
Over Klingen de Alle springe,
Staaer med Æren dog op igien,
Drikke med Aser Øl det gamle,
Bedre forligte ved Banesaar!
Valkyrierne Skuld og Skøgul, Gøndul, Gunn og Hilde, som nævnes i Vøluspa, er vel egenlig kun hvad Navnet betyder: Val-Keiserinder, som paa Odins Vegne byde Giæster til hans Sal, men dog finder vi i Grimnersmaal, ved Siden ad Hrist og Mist, ogsaa Skøgul og Hilde blandt de Valhalls-Møer, som staaer for Skænken, saa de har i det Mindste tidlig faaet den dobbelte Bestilling baade at byde Giæster og at gaae for Borde.
I Grimnersmaal seer vi heller ikke blot Mundskiænkerinderne, men ogsaa Kiøkkensedlen, hvorefter Odin lever af Vin alene, og overlader Ulvene, Gier og Frek, Kiødet, men Ænherierne drikker ikke blot for Mjød Alt hvad Geden Heidrun kan malke, men æder ogsaa daglig Galten Sæhrimner, som Kokken Andhrimner koger i Gryden Ildhrimner.
Alt dette gientages i Gylfelegen, uden andet Tillæg, end at det er Nornen Skuld, som ogsaa regnes til Valkyrierne; men i Bragesnakken faaer vi den Oplysning, at Sværdet er Valhalls Lys, og af Skalda seer vi, at tæt udenfor Valhall er Glaserlunden, hvis Blade er af det røde Guld, som Skjalden synger:
Hvor Seierguden har Salen sin,
Der skinner Glaser med Gyldenløv!
Naar de nye Mythographer nu heraf har sluttet, dels at Odin beholdt Vinen for sin egen Mund, og dels at vore Arilds-Skjalde havde samme Anskuelse, som Peder Paars, at “uden Øl og Mad er Helten ingen Ting,” da brister aabenbar deres Hjemmel, thi Skjalden i Grimnersmaal har meget forsigtig sat under Kiøkkensedlen:
Paa Ænheriers Føde kun Faa vide Skiel,
og der staaer hverken i Grimnersmaal eller i Gylfelegen, at Odin alene drikker Vin, men kun at Vin er det Eneste, han nyder. Vi har desuden et Vers i Skalda, hvor det udtrykkelig siges, at det gaaer flot til med Vin i Valhall, naar der kommer Giæster, som har Smag for den, thi Odin siger:
Jeg drømde inat, at før Dag jeg sad op,
Og paa Ænherier høit jeg kaldte:
Rymmer nu op i Riddersalen,
Mens Valkyrier Vinen tappe,
Som naar af Fyrster vi faae Besøg.
Endelig maa det ikke glemmes, at Brage er den udødelige Valhalla-Skjald, som opliver Odins Giæster, ei blot ved Mindet om Fortidens Storværk, men ogsaa ved Haabet om Balders Gienkomst.
Ganske anderledes seer det ud og gaaer det til i Helhjem, hvor Lokes og Angerbodes Datter, Hel, er Dronning, det hører man Alt i Vøluspa, hvor Helhjems sodbrune Hane svarer til Valhalls guldkammede, og vel siger Hels Fru Moder i Vegtams-Kvi den, at der staaer nybrygget Mjød til Balder, men da hun selv maa nøies med Regn og Snee, kan man nok vide, hvad den Mjød smager ad.
Efter Gylfelegen endelig har Fru Hel et meget surt og barsk Ansigt, kridhvidt paa den ene og kulsort paa den anden Side, og vel er der i hendes Slot Rum nok og høit til Loftet, men hendes Sal hedder Elendighed, Dørtærskelen Vippefælde, Fadet Mistemad, Kniven Sult, Sengen Afmagt og Omhænget den klare Fordærvelse.
Valhalls og Helhjems mythologiske Vigtighed er nu klar nok, da deres Indbyggere skal alle tage Deel i Ragnarok-Striden: Ænherierne paa Asernes og Helboerne paa Thussernes Side, og det dunkle Navn Ænherie (af det A. S. onherian) betyder Medbeiler, hvorfor der ogsaa meget smukt siges i Havemaal, at Hænderne er Hovedets og Mundens Ænherier.
Har nu i det Hele Nordens Mythologi verdenshistorisk Betydning, da kan dens Valhall og Helhjem umulig fattes den, skiøndt det følger af sig selv, at disse Livets og Dødens hemmelige Oplagssteder og Forraadskamre ei lader sig saa tydelig opvise som Asgaard og den nærværende Krigs-Skueplads mellem Aser og Jetter. Allerede ved at fæste Øie paa Engeland og China kan vi imidlertid faae en levende Forestilling om Forholdet mellem det historiske Valhall og Helhjem, og naar vi da har et taaleligt Overblik af Verdens-Historien, vil vi strax see, at Hels Portner, som Shakspear melder, nu har en besværlig Post, medens 
 
          
          Valhall synes at kunne nøies med langt færre Dørre end 540; thi naar feige Folk opgiver Aanden og synker ned til de Umælende, da farer de jo til Hel, og af Oldtidens navnkundige Folk er Græker og Nordboer de Eneste, som, da de forlod den store Skueplads, kan skimtes i et Valhall, hvor de ved Brages Harpeslag mindes Fortiden og nære Haabet om en Fremtid, da de endnu engang synlig og kraftig skal deltage i den store Kamp. Det vil nu ogsaa snart vise sig, om vore Norner var Sandsigerinder, thi det er klart, at alle gamle Minder, som laae i Dvale, er nu ifærd med at vaagne, og maae da selv vise, hvad Kraft der er i dem, eller i hvad vi med eet Ord kalde “Historien,” til at bekæmpe det Falske, det Aandløse og Umenneskelige under alle sine Skikkelser. Verdenshistorisk staaer og falder da Valhall med Følelsen af den hemmelige Sammenhæng mellem de forbigangne og de følgende Slægter, thi ene deraf udspringer det levende Eftermæle, som giver Historien Indflydelse paa Efterslægten, medens overalt, hvor Følelsen af Blodets Baand fattes, Fortiden nødvendig bliver aldeles død og magtesløs for os, og Historien, som blot Sort paa Hvidt, er en øiensynlig Hel, paa den ene Side kridhvid og paa den Anden kulsort.
Allerede i Vøluspa seer vi Heimdal med Gjallarhornet, som han blæser paa ved Verdens Ende, men synes enten at have tilhælvden med Mimer eller at 
 have arvet efter ham. I Grimnersmaal hører vi fremdeles, at
Heimdals Borg er paa Himmelbjerget,

Gudhjem bevogter med Vælde han der,
Mjøden hin gode glad han drikker,
Herlig han boer i Høieloft!
I Hyndlasangen meldes det endelig, at Heimdal har ni Mødre, og fødtes i Arildstiden paa Havets Bredd af Gudeæt, samt at
Af Jordens Kræfter blev Kæmpen stærk,
Af svale Bølger og Sone-Blodet!
Alt dette klinger unægtelig meget gaadefuldt, og Knuden strammes mere end den løses ved Gylfelegens Tillæg, at Heimdal har Guldtænder, at hans Hest hedder Guldtop og hans Sværd Hoved, at det er Bifrøst-Broen ved Verdens Ende, han skal vogte for Bjergtrolde, at han seer ligesaa godt ved Nat som ved Dag, i hundrede Miles Afstand, at han kan høre Græsset groe, at Gjallarhornet kan høres over hele Verden, og endelig at hans ni Mødre er Systre, som han selv skal have sagt i Heimdals-Galdret:
Møer ni jeg Mødre nævner,
Søn mig kalde Systre ni!
For Resten har Heimdal, efter Skalda, seierrig vovet en Dyst med Loke om Brysingmon, og skal, efter Gylfelegen, drages med ham i Ragnaroke, til de Begge faae Banesaar.
Bifrøst (Bævring) nævnes blot i Grimnersmaal som den Ypperste af alle Broer, og skiøndt den nævnes tit nok i Gylfelegen, faaer vi dog ikke videre Oplysning om den, end at det skal være den As-Bro, som, efter Grimnersmaal, altid staaer i lys Lue, at den, ligesom Regnbuen, naaer fra Himmel til Jord, og skal briste, naar Muspels Sønner ride over den i Ragnaroke, hvad dog kun rimer sig maadelig med As-Broens Beliggenhed mellem Asgaard og Ygdrasil og med Vøluspas Forsikkring, at Muspels Sønner komme tilsøes.
Om vi nu skal regne denne Gudhjems Vogter til Aserne eller til Vanerne, er et stort mythologisk Spørgsmaal, ei blot fordi han i Thrymskviden kaldes En af de vise Vaner, og i Gylfelegen den hvide As, men især fordi han vel, efter Vøluspa, har Bestalling som Asernes Hornblæser, men synes dog, som Gudhjems Vogter, at være overflødig, saalænge Thor er baade Asgaards og Midgaards Værge. Alt vel overveiet, maae vi imidlertid regne Heimdal til Vanerne, hvis Myther vi veed, var nok saameget i Græsk som i Nordisk Stil, thi denne guddommelige Jord-Deler og Skiel-Sætter, med sine skarpe Omrids og sin faste Stilling, ligner nok saameget Olympens som Valhalls Guder. Hermed passer det ogsaa godt, at den eneste Bedrift, der i Tidens Løb tillægges Heimdal, er hans Kredsgang for Vane-Bruden Freia, da hun har mistet sit Guldsmykke, og det er rimeligt nok, at i en Mythe-Kreds, hvori Fruen var Sjælen, maatte der staae en saadan urokkelig, lang synet, lydhør og høirøstet Kæmpe paa Grændsevagt mod Gudhjems Fiender, medens han i Asamaalet kun er paa sin Plads efter Lokes Fængsling, da Thor ligger i Dvale og sover ud til Ragnaroke.
Skal der nu findes noget Tilsvarende i Verdens-Historien, da maa det have samme Kiendemærker som Heimdals-Mythen, altsaa være Græskartet i Nordisk Forbindelse, omtrent som Geographien i Forbindelse med Historien, men dog igrunden som en Natur-Philosophi, der staaer i Pagt med Historiens Aand, og skiøndt en Saadan godt lader sig tænke, har vi dog ikke seet den endnu, og maa lade Fremtiden vise, om en saadan Fugl Phønix kan opklækkes i Norden. At nemlig Heimdal har sin Styrke i Hovedet, det seer vi deraf, at paa Nordens Billedsprog hedder baade Heimdals Sværd “Hoved” og Mande-Hovedet Heimdals Sværd, og at hans Vidskab baade maa være naturlig og mageløs, det ligger i den os velbekiendte Talemaade, at han virkelig “kan høre Græsset groe;” men at hans Natur-Vidskab, i Modsætning til den Sædvanlige, maa staae i Pagt med Historiens Aand, det seer vi baade af hans Stilling, som Gudhjems Grændsevagt mod alle Asernes Fiender, og paa Gjallarhornet, hvormed han vækker alle Valhalls Guder og Ænherier.
Naar vi derfor historisk-poetisk stræbe at forbinde den Græske og Nordiske Mythologi, som Menneske-Naturens og Verdens-Historiens overeensstemmende Billed-Sprog, da arbeide vi ret egenlig paa Heimdals- Mythens historiske Forklaring, i det vi baade bryde Isen for en venlig Forbindelse mellem Natur og Historie i den oplyste Menneske-Bevidsthed, og opvise i deres Billed-Sprog en Bifrøst-Bro, der naaer fra Himmel til Jord, og maa herefter forsvares med Forstand, hvis den ikke skal briste. Hvor nu Hovedet er Heimdals-Sværdet, der bliver Munden af sig selv Gjallarhornet, og vi behøve blot at tænke os en Nordisk Høiskole, hvor alt det Folkelige lyslevende i det høirøstede Ord fandt baade hin Lovtale og Forklaring, for at høre Heimdal støde i Gjallarhornet, saa det gienlyder over hele Verden og vækker alle Valhalls Indbyggere.
At der nu, ved et saadant mandigt Forsvar af Aandens Verden, en saadan Oplysning af Menneske-Naturen og Verdens-Historien i Samklang, og ved en saadan veltalende Udbredelse af Livet og Lyset, vilde oprinde et Gyldenaar for Gudefolket, det betegnes ved Heimdals Guldtænder og den Guldtop, han rider, og hans Navn “Jord-Deleren” forklarer sig selv, da al Oplysning om det virkelige Menneske-Liv og dets Forhold er en Udskiftning og Skielsætning, hvorved Hver faaer Sit, men faaer tillige den Forstand, at aandeligt Gods kun kan besiddes i Aanden, altsaa i Fællesskab med alle dem, der besjæles af den samme Aand. Ved den sande, stigende, Oplysning gaaer derfor Enkeltheden aandelig op i Folkeligheden, denne i Menneskeligheden, og denne tilsidst i Guddommeligheden, saa det store Grændseskiel bliver, videnskabelig 
 saavelsom mythologisk, det mellem Guderne og deres afsagte Fiender.
Seer man nu, at Heimdal verdenshistorisk har alt det at betyde, som vi netop nu trænger høilig til, da kan Spørgsmaalet om hans ni Mødre umulig være os ligegyldigt, og skiøndt vi ingenlunde vil aftrætte de ni Muser Ret til at tale deres Sag, saa kan vi dog heller ikke forhindre Havfruerne, Ægers ni Døttre, fra at paatale deres Ret, da baade Heimdal, som født heroppe ved Havets Bredd, er dem naturlig nærmest, og da de desuden er levende endnu, hvad vi neppe kan sige om Muserne; thi at de efter Døden skulde født en Søn, der langt overgik baade Orpheus, Thamyris og alle deres Sønner i levende Live, det er en Overtro, man vel kan kalde classisk, men aldrig indbilde Historiens Aand.
Østerude i Jernskoven
Fødte den Gamle Fenris-Slægten,
Værst af dem Alle Een maa kaldes:
Maane-Tyven i Troldehamm,
Han opfødes med Feigmands-Aande,
Blodrødt maler han Midgaards Loft,
Soel da sortner den Sommer lang.
Vind gaaer i Hvirvel, I veed nok selv!
Gladelig Egder Gygie-Vogter
Høi i Sædet sin Harpe slaaer,
Over ham galer i Giøgle-Træet

Fialer med Bram og brandgul Lydd;
 Hærfaders muntre Helte-Vækker,

Guldkam i Asgaard, galer med,
Og fra Dybet med dæmpet Lyd
Sodbrun Hane i Helhjems Sal.
Garm da glammer ved Gnypahulen,
Fæstet brister og Freke bisser,
Fjernere end mit Fremsyn rækker
Gude-Skiærsild og Gude-Nat,
Broders Bane er Broder da,
Frænder alle er Frænder værst,
Rantid og Rovtid med revne Skjolde,
Varulve-Tid, før Verden ødes,
Skarp er Vinden og Skaansel død!
Heimdal blæser i høie Toner,
Luften gungrer for Gjallarhorn,

Odin mumler med Mimers Hoved,

Ygdrasils Ask som Æspeløvet
Ryster med Suk og raver alt!
Rim fra Østen med Avindskjoldet
Agende møder Midgaards-Ormen,
Ørnen skvaldrer og Skummet bruser,

Naglfar løses og Loke styrer,
Mange i Flok med Muspels Sønner
Stævne da over Stranden brat!
Hvad nu, Aser og Alfer med!
Visere før, hvad veed I nu?

Aser thinge og Thusser larme,

Dværge stønne for Steenhals-Dørre,
Hvor i Verden er Vidskab da?
Sorg nu Hlina hjemsøger paany,

Odin træder med Ulven i Kreds,

Friggas Yndling sit Fald er nær,
         Staaer end Vidar paa Vigrids-Sletten,
Færdig og frisk til Faderhevn!
Midgaards Værge og Manddoms-Speilet,
Ætmand af Odin og Hlodyne,
Spot ei driver med Dragen leed,
Træder tilbage Trin kun ni,
Segner af Møde seierrig!
Solen sortner og Stjerner falde,
Jorden forsvinder i Svælgets Dyb,
Daadstræet staaer i Damp indhyllet,
Flammer lege med Larm i Sky!
Denne Vøluspas Skildring af Ragnaroke følger Gylfelegen i det Hele, og det vigtigste Tillæg er, at medens Odin gaaer mod Ulven, og Thor mod Midgaards-Ormen, drages Frey med Surter, Heimdal med Loke og Tyr med Helvedhunden Garm, ligeledes til fælles Undergang. I Henseende til Frey synes imidlertid Gylfelegen ei at have havt anden Hjemmel end Vøluspas dunkle Vink om “Belas Banemand” som Surters Modstander, og Resten har vi i Eddasangene slet intet Spor af.
Hvad Nyt vi ellers høre om Ragnaroke er blot, at dets Forbud er tre Vintre i Træk, uden Sommer, som derfor kaldes Storvinteren (Fimbulvinter), at Skibet Naglfar er bygt af døde Mænds Negle, og at Bi frøst brister under Muspels Sønner, med Surter i Spidsen, som har Ild baade for sig og bag sig, saa de maae svømme iland paa deres Heste.
Hvorvidt nu Ragnaroks-Mythen stemmer overeens med andre Spaadomme om denne Verdens Undergang, det er her en Bisag, thi Hoved-Spørgsmaalet er, om den har Nordisk Eiendommelighed, altsaa, om der rimeligviis i Tidsløbet vil dages noget Tilsvarende, som aabenbar maatte være en almindelig Forstyrrelse af det historiske Menneske-Liv, dets Billedsprog, Gudstjeneste, borgerlige Selskab og Oplysnings-Væsen; thi kun derved vilde Ragnaroks-Mythen være historisk afhjemlet.
Herom vil naturligviis Meningerne indtil videre være meget deelte, men naar vi seer, paa hvor svage Fødder alt det Menneskelige, der kræver Fællesskab og giensidig Opoffrelse, allerede staaer, og hvor dristig man allerede nu fordreier Billedsproget og driver Spot med Aandens Verden, da fristes man snarere til at tænke, at det verdenshistoriske Ragnaroke staaer for Dørren, end til at troe, det virkelig kan forebygges, kan meer end forsinkes ved et Heimdalsk Gyldenaar. Den graadige Egennytte, som Fenris-Ulven, og den giennemgribende Falskhed, som Midgaards-Ormen udtrykker, er nemlig saa dybt indgroede og saa øiensynlig voxende i Verden, at man ei kan tvivle paa, de jo engang vil giennembryde alle Skranker og Dæmninger, og vi har i den Franske Revolution seet et Forvarsel, der giør Forestillingen kun alt for levende. Selv Trolddommen og alle de sorte Konster, som speiler sig i Surter og Muspels Søn ner, seer man allerede godt, vil ikke udeblive, skiøndt deres Time er endnu ikke kommet, og det er da egenlig kun Guderne og deres Helteskare, der i vore Dage sove saa haardt, at man fristes til at tvivle om, noget Gjallerhorn kan vække dem!
For hendes Øine atter sig løfter
Jorden af Havet,
Elve falde og Ørnen stiger,
Fiske paa Fjeldtop fanged han nys!
Aser mødes paa Idasletten,
Eftermæle faaer Midgaards-Fienden,
Minderne vaagne om Magtens Dage,
Fortids Runer og Fimbultyr;
Atter findes i Eftergræsset
   Faure Guldbrikker, som Fjølners Slægt,
Asafolket, i Arildstiden
Deelde med Drotten dyrebar.
Agre bære da ubesaaet,
Bod fanger Alt for Banesaar,

Balder og Høder boe da sammen,
Styre med Vælde Valguders Arv;
Vælge kan Hæner og vrage da,
Brødrenes Borge er begge hans,
   Ham ei for vid er Vindhjem heel,
Mærker I, hvad jeg mener nu!
Sol fordunkles af Salen prud,

Gimle straaler med Gyldentag,

 Der skulle dannis Drotter bygge,
Evig leve saa yndelig,
Der staaer for Styret den Store selv,
Ophjems Herre med Alt i Haand,
Dom han fælder, og Fred han giør,
Evig giælder hans gyldne Lov!
Saaledes skildrer Vøluspa det store Gyldenaar, der, trods Ragnaroke, skal krone Værket og med den opstandne Balder bringe Guldalderen forklaret tilbage, og derved bliver Asamaalet unægtelig det prægtigste Seiers-Drama, man vel kan tænke sig.
Vøluspas Skildring kan vi ogsaa godt spore i Gylfelegen, dog med Undtagelse af Vinket om “den Store,” der netop ved sin Klarhed kan falde mistænkeligt, og af det dunkle, men dybe Træk om Hæner, som under hele Tidsløbet har været usynlig, men skal nu arve begge sine Brødre, Odin og Loder, og seer den hele vide Verden staae sig aaben. Dette kan vi ogsaa godt forstaae, har været Gylfelegens Forfatter en bælgmørk Tale, skiøndt den bliver os soleklar, naar vi betragter Hæner som Slutnings-Tidens Vætte, der ved Tids-Løbets Ende nødvendig afløser baade Arilds-Tidens og Mellem-Tidens Vætter og har hele Verden til sin Tjeneste.
Derimod har Gylfelegen optaget Alt hvad vi om Tilstanden efter Ragnaroke finder i Vafthrudnersmaal, hvor Jetten melder, at Vidar og Vale skal være Odins, og Mod og Magne skal være Thors Arvinger, Solens Datter skal træde i sin Moders Fod spor, og et eneste Par Folk, Liv og Livthraser, der i Løn opholdtes af Morgen-Duggen, skal forplante Menneske-Slægten.
Endelig nævner Gylfelegen, foruden det guldtakte Gimle, endnu tre andre Borge, som skal findes efter Ragnaroke, hvoraf den Ene, Brimer, skal være lystelig for hvem der sætter deres Glæde i at drikke tilpæls, den Anden, Sindre, paa Nidafjeld, af det pure Guld, skal være for skikkelige Folk, og den Tredie, ved Nastrond, takt med Orme-Rygge og fuld af Drage-Hoveder, som spye Edder og Forgift, skal beboes af Mordere og Meenedere.
Dette, som vi, med Hensyn paa Asa-Dramet, maae finde, ingensteds har hjemme, spores imidlertid dog midt i Vøluspa, hvor baade Jetten Brimers Drikkesal paa Okolne, og Sindre-Ættens Guldborg paa Nidafjeld, ved Slidfossen, og Nastronds-Fængslet for Mordulve, Meenedere og Ægteskabs-Djævle pludselig dukker op; og maa det end der betragtes, som et ubehændigt Indskud, saa maa det dog være ældgammelt. Udentvivl har disse Borge da hørt til den Vaniske Mythologi, thi det kunde ligne Freia, naar hun havde samlet i Folkvang Alt hvad hun syndes om, da at sørge godt for sine gamle Tjenere Alferne (Sindre-Ætten), og selv at lade Jetterne drikke sig fulde, saa længe de gad, men det ligner hende ogsaa at være uforsonlig mod Mordulve, Meenedere og Forførere. Denne Anskuelse bestyrkes ogsaa ved Hading-Sagnet hos Saxo, hvor vi i den anden Verden baade finde Fossen, som sva rer til Slid i Vøluspa, og Opholdssteder til Hver efter sin Lyst; thi at Hading svarer til Niord, og at Kvinden med Vinter-Blomsterne maa være Freia, har vi seet.
Vender vi nu tilbage til Vøluspas Skildring af Tilstanden efter Ragnaroke, eller Gimle-Mythen, og spørger, om den ogsaa lader sig verdenshistorisk forklare, da er Svaret vist nok ikke let, og vil synes Mange utilfredsstillende, men det lader sig dog finde, og maa, for Fuldstændighedens Skyld, tilføies.
Tænker vi os nemlig alle Folke-Guder døde, alle Folke-Aander borte, alle Billed-Sprog forgaaede, alle Borgerlige Selskaber opløste, alle Skoler forstyrrede, kort sagt, hele det oprindelige og historisk berømte Menneske-Liv forsvundet, da er det kun en fordybet og udvidet Forestilling om den verdenshistorisk velbekiendte Tilstand i den gamle Verden, ved Christi Fødselstid, og det er en ligesaa urokkelig, som vidunderlig Kiendsgierning, at ved Christendommen gienfødtes og fornyedes hele det historiske Menneske-Liv baade i Kirke, Stat og 
Skole, og Altsammen i en høiere Orden og klarere Sammenhæng.
Dette mageløse verdenshistoriske Vidunder maa aabenbar ligesaavel kunne gientage sig, som det kunde oprinde, og naar det skeer, da er Gimle-Mythen soleklar og optager Balders-Mythen i sig; thi alt i mange Aarhundreder har den oprindelige Christendom, med sit Breidablik, sin Stad paa Bjerget, som ei kan skjules, sin Livsalighed og hele sin Guldalders Glands, lignet Balder i Hel, og Reformationen  i det Sextende Aarhundrede hevnede vel den oprindelige Christendoms Død, som Vale Balders, men gjorde den just derved Alle vitterlig, saa naar nu, desuagtet, Christendommen atter viser sig i sin medfødte Kraft og oprindelige Glands, da er det en Balders Opstandelse, som nødvendig medfører baade den ny Jord i aandelig Forstand og det guldtakte Gimle, hvor den Store selv “fælder Dom, giør Fred” og giver “gylden Lov, som evig giælder.” Alt det Folkelige staaer da ogsaa op, men, som Liv og Livthraser, kun næret af Morgen-Duggen, i forklaret Skikkelse, optaget og indlemmet i det reent Menneskelige, thi kun i denne Betydning ophæver Christendommens Aand Forskiellen mellem Jøde og Græker, Skythe og Barbar, og slige Ord tages kun bogstavelig til Død, naar de tages aandløs, mens Balder er i Helhjem.
Hvem der ikke har Lyst til at gaae saa vidt med sine Tanker, kan derfor ogsaa standse ved den Opstandelse af Folke-Aanderne, som, ved Christendommens Mægling, nu er i Giære og vil overalt, hvor man har grædt for Guld, medføre Noget, der ligner en gylden Høst, og vi kan aldrig slutte Overblikket af den egenlige Nordens Mythologi bedre end med Gylfelegens sidste Ord: hver nyde, som han nemmer!
Gylfe-Legen forklarer selv sit Navn med den Fortælling, at Kong Gylfe i Sverrig, som ei noksom kunde undres over, at Asa-Folket var saa berømt og  lyksaligt, vilde gierne vide, om de havde det af dem selv, eller skyldte deres Guder det, og aflagde desaarsag forklædt, under Navn af Gangler, et Besøg i Asgaard. Asamændene forudsaae imidlertid hans Komme, og magede det saa med Øineforblindelse, at Gylfes Øie mødte strax en Borg, der, ligesom Valhall, var takt med forgyldte Skjolde, og han fandt derinde et stort Kæmpelag med tre Høvdinger: Harr, Jafnharr og Thridi (Høi, Jævnhøi og Trediemand), blandt hvilke Harr førde Ordet og besvarede alle Ganglers Spørgsmaal om Guderne, som det kunde været Odin selv. Saasnart imidlertid Samtalen var ude, hørde Gylfe et forskrækkeligt Bulder, og da han saae sig om, stod han paa den vilde Mark, hvor der var hverken Borg eller Folk, hvorpaa han vendte hjem og fortalde Alt hvad han havde hørt, som siden gik fra Mund til Mund.
Videre hedder det om samme Kong Gylfe, at han havde Besøg af en Asynie, ved Navn Gefion, som huede ham saa godt, at han skiænkede hende i sit Rige Alt hvad hun, Dag og Nat, kunde pløie med fire Øxne, hvorpaa Gefion forvandlede sine fire Sønner i Jotunheim til Oxer, og pløiede med dem hele Sælland fra Sverrig, som Brage hin Gamle kvad:
Gefions Plov, den gik saa glat,

Gylfe det fik at finde,
Op hun pløied en gylden Skat,

Dannemark skulde den vinde,
Det var den venlige, faure Øe,
Som sig nu speiler i blanken Sø!
Denne sidste Fortælling finde vi gientaget i Yngling-Saga, med det Tillæg, at det var Odin, som paa sin Indvandring sendte fra Fyen, hvor han da opholdt sig, Gefion til Sverrig at besee Leiligheden, og at siden giftede Gefion sig med Odins Søn Skjold, som derved blev Konge i Leire og Stamfader til Danmarks berømte Skjoldunger.
Angaaende nu Kong Gylfes Besøg i Asgaard, som danner Gylfelegens Ramme, da skal Meningen aabenbar være, at man i Norden engang fik ret mythologisk Besked fra de udvandrede Gother, som kaldte sig Asa-Folket, men hvorvidt det har sin historiske Rigtighed, maae vi her lade staae ved sit Værd.
Derimod er det lærerigt at sammenligne denne Ramme med Vøluspas og Hyndlasangens, thi derved kan vi faae en levende Forestilling om de tre mythologiske Synsmaader, som i Tidens Løb giør sig giældende hos alle Folk, og lade sig i det grundhistoriske Norden tydelig adskille som Asamaal, Bjarkemaal og Kragemaal. Rammen om Vøluspa viser os nemlig, at hele Asa-Dramet stod Skjalden lyslevende for Øie, thi, under Volens Skikkelse, træder han selv midt ind i Gude-Kredsen, og giver os derfra sit vidunderlige Overblik. Hyndlasangens Ramme viser os derimod en Skjald, som ikke i Freias Fjederham, men under Kaaben af hendes Præstinde, søger Oplysning hos en Hex om de afdøde Guders og Heltes Slægtregister, hvis Efterladenskab Præster og Kæmper trættes om. Gylfelegens Ramme viser os endelig en Skjald, der  betragter det Hele som en Leg og et Skuespil, det vel er meget morsomt at betragte, men som dog igrunden er Blændværk, thi Harr, Jafnharr og Thridi skal aabenbar forestille Odin, Thor og Frey, og Skjalden anmærker med Flid, at det gaaer Altsammen til med Øineforblindelse.
Sagnet om Gefion og Gylfe synes at hentyde paa Sællands Løsrivelse fra Sverrig og Forbindelse med Fyen, ved Hjelp af Jyderne, men dog spiller Gefion med som Asynie ved Ægers-Gildet og nævnes i Gylfelegen, som Jomfru-Asynien, hvad formodenlig skal sige, at hendes Navn var det mythiske, ligesom Jomfruen er det naturlige Udtryk for Glæden. Da nu Fyen (af A. S. fea) er det samme Navn som Gefion (af gefea), saa kan vi nok skimte Sammenhængen, thi at vore Gamle har betragtet Forbindelsen af Sælland og Fyen med alle smaa Øer og Jylland til Danmarks Rige, som meget glædelig, det er ganske vist, og at de havde Ret, kan Nutiden vel drage i Tvivl, men vil dog neppe hindre Fremtiden fra klarlig at bevise.
For Resten maae vi regne Gefion og alle de Eddiske Diser, som Intet har at giøre med Asa-Dramet, til Vane-Siden, hvor det følger af sig selv, 
at
 Skiøn Freia har thronet som en Rose mellem mange Blommer, hvoriblandt Gefion med Glædens Blomst har staaet hende nærmest.
Om Skjoldungernes Stamfader, som efter Yngling-Saga skulde være en Søn af Asamanden Odin, gift med Gefion, har vi, hos Saxo, det korte Sagn, at han var Søn af Tyrannen Loder, som de Danske slog ihiel, men blev dog omhyggelig opfødt til Konge, bandt allerede i sin Opvæxt en Bjørn med sit Bælte, og blev mageløs livsalig.
Derimod har vi et længere og meget deiligt Angelsk Sagn, hvorefter han, som en lille Dreng, sovende paa en Kornneg, kom drivende tillands paa et folkeløst Skib, ladet med allehaande Vaaben og Klenodier, og blev modtaget som Danmarks Skytsaand, da Folket netop var i Trang for en Konge. Dertil blev den Lille da, under Navn af Skjold, opfostret, og var ligesaa elsket af Folket for sin Livsalighed, som æret og frygtet af Naboerne for sin Vælde; men da han blev gammel, befalede han sine Venner, at saasnart han var død, skulde de udruste et Skib aldeles som det, han var kommet med, lægge hans Lig under Masten og lade Snekken gaae for Vind og Vove. Som sagt, saa giort, han svandt, som han kom.
At nu dette Skjold-Sagn giælder hele den gamle Skjoldung-Slægt, hvormed Danmarks Guld-Alder kom og svandt, det seer man bedst ved at sammenligne det med Fredegods-Sagnet hos Saxo og Grotte-Sangen i Skalda, der har samme Indhold i en anden Skikkelse.
Efter Sagnet blev Frode Fredegod, ligesom 
          
          
          Skjold, fra en lille Dreng, under Formynderskab, opfostret til Danekonge, blev omsider Herre over hele Norden, selv Rusland iberegnet, over Stor-Britannien og Irland og over Tydskland til Rhinen, og tillige saa livsalig, at efter Døden bar man ham tre Aar om Land, før man nænde at begrave ham ved Værebro. Dette Oldsagn er vel baade for langt til at meddele og for godt til at udstykke her, men det maa med Flid indskærpes, hvad man hidtil har overseet, at det aabenbar er et opløst Heltedigt om Danmarks Guldalder under de ældste Skjoldunger. Herom vidner ikke blot Guldet, som laae sikkert paa Alfarveien, og de mange indstrøede Vers, men hele den store Sammenhæng og de med Flid indflettede Sagn om Erik (Hedrik) og Roller fra Rennesø, om Kampen paa Samsø mellem Orvar-Odd og Angrims-Sønnerne, om Hedin og Hogne, om de Norske Fostbrødre Asmund og Asvid, og om Blinde-Giæst, der alle maae kaste Glands paa Fredegod. For dette Heltedigt er det da, Hjarne bliver kronet, som Mindesangen afløser Bedriften, men fortrænges snart af en grov Medbeiler, og stræber som Salt-Syder at hevne sig, hvad altid har været Poesiens Vane, naar den blev stødt fra Thronen. Hjarne (Hjerne) er nemlig samme Navn som Brage (af A. S. brægen ɔ: brain), Minde-Skjalden i Valhall, og Saltet, veed vi, er Vittighedens Rune paa alle Billedsprog.
At endelig Frode Fredegod paa sine gamle Dage stanges ihjel af en Havko, der egenlig er Hexen, hvis 
 Søn har stjaalet Guldet paa Jellinghede, det forstaaer sig af sig selv, men oplyses dog, med hele Fredegod-Sagnet, af Grotte-Sangen, der dreier sig om Frodes Guld-Kværn.
Efter Skaldas Indledning til Sangen, som den til Lykke har opbevaret, fandtes nemlig i Danmark Kværnen Grotte, hvorpaa man kunde tilmale sig Alt hvad man mælede om, og til at trække den Kværn havde Frode faaet to stærke Jettemøer, Fenja og Menja, af Freys Søn, Kong Fjølner i Sverrig, men Frode var alt for gridsk paa Guldet og undte Jettemøerne snart slet ingen Hvile. Derover blev disse Thjasses Frænker saa forbittrede, at de en Nat malede Søvn til Frode og alle hans Kæmper, og en stor Viking-Flok under Kong Mysing over dem, og saaledes mistede Frode baade Liv og Gods, men Grotte-Kværnen blev dog ogsaa Mysings Ulykke, thi han lod male Salt paa den, til Skibet sank. Overensstemmende hermed hedder det i Grottesangen, som lægges Jettemøerne i Munden:
Det Gyldne, det Gode,
Vi male til Frode:
   Han sidde i Lun!
Han sove paa Dun!
Han vaagne, naar han vil!
Da gaaer rigtig med Kværnen det til.
Vaagn op, Kong Frode,
Du fredegode!

 
Som Kvadet gungrer ved Midnatstid,
Saa Bavnen blusser i Østerlid!
Fiender forraske,
Lægge i Aske,
End før imorgen,
Drotten og Borgen!
Hallen hin feire,
Thronen i Leire,

Rødeguldet,
Kongemuldet,
Til Gran det sidste,
Alt skal du miste.
Her hører vi da Grunden, hvi Guldet kaldes “Frodes Meel” baade i Skalda og hos Saxo; Søkongen Mysing forklarer Havkoen, Grottesangen træder istedetfor Hjarnes Heltedigt, og Saltmalingen minder os om Saltsyderen, saa Alt er i sin historisk-poetiske Orden, naar vi see Danmarks Guldalder og dens Ophør speile sig i Sagnene om Skjold og Fredegod paa alle Sider. At nu ogsaa Mythen udstrækker denne Guld-Alder til hele vort Norden, seer vi ikke blot deraf, at en af Frodes Guldringe paa Alfarveien laae i Norge, men ogsaa af Yngling-Saga, hvor Guld-Alderen tilskrives Frey i Upsal, hvis Død ogsaa holdtes skjult i tre Aar, og hvis Søn Fjølner, paa et Besøg hos Fredegod i Leire, druknede i hans store Mjødkar.
At nu endelig denne folkehistoriske Mythe udtrykker en historisk Sandhed, det lader sig naturligviis baade benægte og betvivle, men det lader sig dog med langt bedre  Grund paastaae, og Alt viser, at det er Tiden til den Angelske Udvandring i det Femte Aarhundrede, der menes, ligesom det i Hengst og  er nemt at gienkiende baade Havkoen og Søkongen Mysing. Har for Resten Danmark havt en Nordisk Guldalder, da vil det ogsaa faae et tilsvarende Gyldenaar, saa alle saadanne Trætter skal indskydes under Fremtidens Kiendelse.
Der var i gamle Dage en Konge i Danmark, ved Navn Rodgar.b, som havde den berømte Skjoldung Halvdan den Høie til Fader og Helge den Bolde til Broder, og han havde bygt sig en prægtig Borg, ved Navn Herthe (heort), hvor han levede i Fryd og Gammen til sin Alderdom; men da fik en afskyelig Trold, Grændel, Gang paa hans Hall, kastede Søvn paa hans Kæmper og slugde dem saa med Hud og Haar. Rodgar maatte da tilsidst rømme Borgen og lade den staae øde, til, efter tolv Aars Forløb, Gothehelten Bjovulf kom og tilbød sig at brydes med Grændel paa Liv og Død, som han ogsaa gjorde saa godt, at Grændel mistede en Arm og døde af Smerte i Troldkiæret, hvor han boede. Vel havde Grændel en Moder, som hevnede Skade, men Bjovulf dukkede nu tilbunds i Troldkiæret og dræbte Hexen i hendes egen Glarhall med et gammelt Jettesværd, han fandt dernede, og vel smeltede Klingen af Hexens hede Edderblod, men Heftet med Runeskrift bragde Bjovulf dog Skjold ungen, og overvældedes derfor med Roes, med Gunst og Gave.
Dette Oldsagn, der først nylig er blevet os bekiendt ved den Angelsachsiske Bjovulfsdrape, giælder aabenbar Kong Roe hos Saxo (Islændernes Roar), Helge den Raskes Broder, om hvem man ellers ikke vidste Andet end at han skulde have bygt Roeskilde, og naar vi forudsætte Danmarks Guldalder, da svarer Grændels-Mythen til Fredegods Alderdoms-Svaghed, som Hexen benyttede sig af, og til Søvnen i Grottesangen, medens ogsaa hele Bjovulfs-Drapens Skildring af Livet i Rodgars Borg giver os Billedet af en mageløs stor, men forældet Glands og Glæde.
Den Berømteste af alle Danske Konger i Oldtiden var Rolv Krage, en Søn af nysnævnte Helge, som han, uvidende, havde avlet med sin egen Datter Yrsa; thi Rolvs mageløse Gavmildhed giorde, at alle drabelige Kæmper strømmede til hans Gaard, og alle Skjalde udbasunede hans Pris. Blandt Andet gik der meget Ry af hans Besøg hos den Svenske Kong Adils, som hans Moder Yrsa nødtvungen havde giftet sig med, men flygtede nu fra, og ved denne Leilighed var det, Rolv, da Adils med sin Hustrop satte efter ham, overstrøede Fyrresvold med Guld, og undkom, mens Fienderne sankede det op. Rolv kom vel meget sørgelig af Dage, ved Forræderi af sin egen Syster, Skuld, og hendes Svenske Hosbond Hjartvar, men just derved blev hans 
 Navn udødeligt, thi ved det natlige Overfald gik alle hans Kæmper gladelig i Døden med ham, saanær som Een, og denne Ene, Vigge, sparede kun sit Liv for at hevne sin Herre, som han ogsaa giorde, og fulgde ham da selv hoverende.
Dette er Indholden af Krage-Sagnet hos Saxo, hvormed der imidlertid følger et Digt til Rolvs Ære, som en Samtale mellem hans ypperste Kæmper, Bjarke og Hjalte, under Nattekampen, og dette Digt, der endnu i Saxos Dage gik fra Mund til Mund, var, under Navn af Bjarkemaalet, berømt over hele Norden, saa dermed vakde Thormod Kulbryn-Skjold Hellig-Olavs Hær paa Stiklestad.
Man seer let, at Rolvs Endeligt er skildret som et Ragnaroke, hvori Rolv, Bjarke, Hjalte og Vigge svarer til Odin, Thor, Frey og Vidar, og dermed stemmer det overens, at Krage-Sæden er Guldets sidste folkehistoriske Tilnavn i Skalda, men Danmarks Guldalder er dog alt tidligere forsvundet, og Rolv stræber kun forgiæves at opmane den paany, hvorfor der ogsaa spaaes om ham i Grottesangen:
Han, som en Broder 
         Er til sin Moder, 
         Han, efter Evne, 
         
Frode skal hevne.
Da Kong Rolv var faldet sønneløs, fandtes to Medbeilere til den Danske Throne, Balder og Ho ther, som alt længe havde været hinandens Medbeilere til den deilige Nanna, Kong Gevars Datter i Norge, og hun havde foretrukket Hother for hans Mesterskab i Strængeleg og allehaande Legemsøvelser, og snoede sig immer fra Halvguden Balder med den Undskyldning, at lige Børn lege bedst, og at hvem der piller Kirsebær med de Store, faaer Stenene i Øinene. Hother havde ogsaa Valkyrierne paa sin Side, og huggede i et Hovedslag Skaftet over paa Thors-Hammeren og slog alle Aserne af Marken, tilligemed Kong Gelder af Sachsen, men han havde dog Nornerne imod sig, saa paa hver Seier fulgde et Nederlag, hvorved han tilsidst faldt i Fortvivlelse. Balder havde imidlertid faaet Svindsot af sin ulykkelige Kiærlighed til Nanna, saa Nornerne holdt ham kun ved Konst ilive, Hother havde hos Skovtrolden Miming 
faaet
 Sværdet, der kunde fælde ham, og da han, efter Valkyriernes Raad, ved sin Strængeleg havde fortryllet eller inddysset Nornerne, fik han ved Nattetid Held til at give Balder Banesaar.
Nu herskede da Hother i Norden, til Odin, efter mange Gienvordigheder, endelig med Rutenernes Kongedatter havde avlet Balder en Hevner, ved Navn Bo, som ogsaa fældte Hother, men faldt selv med det Samme og ligger begravet i en Høi, der bærer hans Navn.
Dette Danske Balder-Sagn er endnu en Gaade, thi til at være en forvirret Efterklang af Balder-Mythen er det, poetisk talt, meget for rigt og rundt og  godt sammenhængende, som et Heltedigt fra Kragemaals-Tiden, hvori der øiensynlig spilles paa Balders-Mythen og spilles med Aser, Norner og Valkyrier i det Hele. At det nu paa Hother-Siden er den prosaiske Livsanskuelse, som, i Pagt med Legemsstyrke, Forvovenhed og fortryllende Strængeleg, indtager Norges Hjerte, og i Danmark haardnakket bekæmper og tilsidst overrasker og fælder den Poetiske paa Balder-Siden, det kan man see, saa hvilken folkehistorisk Begivenhed end Skjalden nærmest har havt for Øie, bliver det altid for os Bjarkemaalets Seier over Asamaalet, som virkelig fandt Sted mellem Leire-Branden og Braavalla-Slaget, eller mellem Rolv Krage og Harald Hildetan, thi at Rolv hører til Begyndelsen af det Sjette Aarhundrede, lader sig nu historisk oplyse.
Da Romerne i det Femte Aarhundrede trak sig tilbage fra Britannien, og Britterne ei kunde forsvare sig selv imod deres Naboer, tog de Vikingerne Hengst og Hors fra Angeln, mellem Sachsen og Gothland, som giæstede dem med tre Skibe, i Sold; men disse Angler trak immer Forstærkning til sig fra Hjemmet, under lutter Høvdinger, som nedstammede fra Odin (Vodan), overvældede Britterne og bemægtigede sig hele Landet østenfor Severn. Hors døde strax uden Afkom, men Hengst blev Stamfader til Kongerne i Kent.
Denne tørre Efterretning hos Beda ligner i denne 
          Skikkelse vistnok ikke synderlig en historisk Mythe, men er det dog aabenbar, som ikke blot den almindelige Nedstammelse fra Odin, men især Navnene Hengst og Hors (Hest og Hoppe) beviser; thi skiøndt vi i Bjovulfs-Drapen møde Hengst som en Friser-Høvding under Dansk Høihed, netop i det Femte Aarhundrede, saa er dog i alt Fald Hors lagt til af reen mythisk Grund. Havhest (mere-hengest) er nemlig Snekkens poetiske Navn i Norden fra Arildstid, og naar derfor Hest og Hoppe giør Søtog med hinanden, da betyder det aabenbar hele Flaaden, og efter den Oplysning, de nye Engelskmænd har givet os om de gamle Anglers Anlæg og Synsmaade, kan vi aldrig tvivle om, at de jo i alle Maader har havt Falkeblik og har ved Skilsmissen fra os, ligesom 1807, saavidt muligt, taget med sig Alt hvad flyde kunde. Hvorvidt nu Amlet-Sagnet hos Saxo hænger sammen med den Angelsk-Jydske Udvandring, kan vi endnu ikke oprede, men at den gjorde Ende paa Danmarks gamle Guldalder, kan vi godt forstaae, og at det var Gotherne, som derved kom til at spille Mester i Norden, seer vi allerede af Bjovulfs-Drapen, men endnu klarere af Stærkodder-Sagnet.
At Gothe-Kæmpen Bjovulf, med tredive Mands Styrke, paa en Maade frelste det indsovede Danmark, ved at overvinde Trolden Grændel og hans Moder, har vi allerede hørt, men efter Heltedigtet, som bærer  hans Navn, blev han siden ikke blot den mægtigste Konge i Norden, men kronede ogsaa sine Heltegierninger ved at fælde Ilddragen Stærkhjort, der i en Gothisk Jettestue rugede over en umaadelig stor Skat, som en gammel Konge, efterat have mistet alle sine Venner og Frænder, engang bar derind. Denne Skat blev nemlig paa Bjovulfs gamle Dage fundet af en bortløbet Træl, der ikke kunde bare sig for at stjæle et Guldfad fra den sovende Drage, og herover blev Dragen, da den vaagnede, saa rasende forbittret, at den hver evige Nat fløi ud og spyede Ild til almindelig Ødelæggelse.
For at giøre Ende paa denne Landeplage gjorde Bjovulf, selvtolvte, et Tog til Dragens Røverkule, og skiøndt Helten i Farens Stund maatte sande det gamle Ord, at før svigte de Svorne end de Baarne, saa lykkedes det ham dog, blot ved Hielp af sin Frænde Viglaf, at faae Død paa Dragen og at faae Syn for Sagn om den uhyre Guldskat, som Jorden i meer end tusende Aar havde skiult. Med sin Ild og Edder havde imidlertid Dragen ogsaa givet Bjovulf Banesaar, og Viglaf samlede kun hele Drage-Skatten, for at lade den smelte paa Baalet med Helten og synke i Graven med ham paa Roneklint (hronesnes), hvor Bjovulfs-Høien blev et navnkundigt Sømærke.
Det er først Bjovulfs-Drapen, der har lært os at kiende denne Gothe-Kæmpe, og selv den Helteslægt, han hørde til, Vægmundingerne, nævnes aldrig i vore Oldskrifter, men at Sagnet om ham dog er udvandret herfra med Anglerne i det Sjette Aarhundrede, 
 kan vi ikke tvivle om, da vi baade gienkiende Skjoldungerne Halvdan, Ro, Helge og Rolv, Skilfingerne An, Othar og Adils, og Volsungerne Sigmund og Sin-Fjotle, og da endelig Kong Higelaks Fald paa Frislands Kyst i Kamp med en Meroving, aabenbar, efter de Frankiske Aarbøger, har fundet Sted i Begyndelsen af det Sjette Aarhundrede.
Bjovulfs-Mythen er altsaa vor ældste Opfattelse af Gotherne, som Kæmpefolket i Norden, og det er rimeligt nok, at de hjemmeværende Gother havde en Dragekamp, der svarede til de Udvandredes, men blev naturligviis ikke saa verdensberømt. Tanken falder herved af sig selv paa Øen Gulland, hvis Navn og ældgamle Ry for Kræmmer-Rigdom vilde passe godt nok, men den Kamp, der netop nu i Norden føres med Dragen, som ruger over Arilds-Guldet, speiler sig allenfalds i den Gamle.
Gotherne, som paa tre Skibe under Høvdingen Berig, fordum udvandrede fra Øen Skandia i det høie Norden, udledte deres Herkomst fra en fabelagtig Gapt, kaldte deres Konger Anser eller Halvguder og havde to Herreslægter Amaler og Balther, hvoraf Hine regierede over Ostro-Gotherne og Disse over Vise-Gotherne. Det første Land, de indtog, var Ulmerugernes, og derpaa nedsatte de Fleste sig i Nærheden af det Sorte Hav paa et Sted, som de i deres Sprog kaldte Ovim.
Dette er, paa endel barbarisk forskrevne Heltenavne nær, alt hvad Jornandes i sin Gothe-Krønike, efter ældgamle Viser, veed at fortælle om Gothernes Udvandring fra Norden, men da Gapt aabenbar er vort Gaut, et af Odins Tilnavne, og Anser vore Aser, saa har vi her et gyldigt Vidnesbyrd om, at de udvandrede Gother som indtog Holmgaard (holmrice) og nedsatte sig ved det As-Ovske Hav, er de Asamænd i Asgaard ved det Sorte Hav, som nævnes baade i Gylfelegen og Yngling-Saga og spille endnu langt tiere under Dække i vore Oldsagn.
Sigurd Volsung nedstammede fra Odin og var født til Konge i Huneland, men havde tidlig mistet sin Fader Sigmund, og blev opfødt i Danmark hos Kong Hjalprek (Hjelpsom), hvor han ogsaa fik Hesten Grane, som nedstammede fra Sleipner og skyede hverken Ild eller Vand. Sværdet Gram, som Odin selv havde skiænket Sigmund Volsung, var sprunget itu, da han faldt, men hans Dronning Hjordise (Sværddise) havde dog giemt Stumperne, og dem smeddede nu Jettesønnen Regin saa godt sammen, at det blev, som det var nyt, men til Giengiæld skulde Sigurd dræbe Regins Broder, Fofner, der ikke vilde skifte Arv med ham, men laae som en Drage paa Gnytahede og rugede over Dynger af Guld. Sigurd dræbde nu ogsaa Fofner, men dræbde Regin med, læssede alt Guldet paa Grane, og red, til han kom op paa Hin darfjeld, hvor Valkyrien Brynhild laae og sov i en Hall, omringet af flagrende Luer og kunde kun vækkes af en Helt, der turde ride giennem Ilden. Sigurd vakde nu Valkyrien, lærde alskens Runer af hende og tilsvor hende evig Troskab, men da han siden giæstede Kong Gifka ved Rinen, gav Dronning Grimhild, som var en Hex, ham en Trylledrik, hvorved han glemde Brynhild og ægtede Gifkas Datter, den deilige Gudrun, svor sig i Fostbroderlag med hendes Brødre, Gunnar og Hogne, og beilede i Gunnars Hamm til Brynhild, der var nødt til at sige den Kæmpe Ja, som red igiennem Ilden. Derpaa vaagnede imidlertid Sigurds gamle Minder, det Hele kom op, og Valkyrien blev rasende, opæggede Gunnar til at myrde Sigurd, udbrød i vild Skoggerlatter, da det var skedt, spaaede hans Mordere al Ulykke og dræbde sig selv for at følge og eie Helten.
Dette er Omridset af Sigurd-Sagnet, som det findes, forkortet i Skalda og udspilet i Volsung-Saga, der knytter sig til de Eddiske Sange om Sigurd og Brynhild, og da Sagnet virkelig har gaaet ligefra Island til Grækenland, uden at dog Helten er en verdenshistorisk Person, saa maa det være en historisk Mythe, der sikkert gjælder Ostro-Gotherne, som først var i Forbund med Hunnerne og siden med Romerne, hos hvem de fandt deres Undergang.
At nu Sagnet er afstumpet og forvirret i det Tydske Niflunge-Kvad (Lied der Niebelungen) fra den senere Middelalder, kan ikke undre os, men da Bjovulfs- Drapen udtrykkelig tillægger Sigmund Volsung, som, ogsaa efter Hyndla-Sangen, havde faaet Sværd af Odin, baade Drage-Kampen og Guld-Byttet, saa maa han sikkert i det ældste Sagn have været Manden, og hans Bedrift, som Fofners-Bane, siden være overført paa hans Søn.
Da Odin, Hæner og Loke fordum vandrede paa Jorden, kom de til en Elv, hvor der sad en Odder paa Brinken og gnavede paa en Lax, og ham slog Loke ihjel med en Steen, hvorpaa Aserne flaaede ham og tog Bælgen med sig, men da de om Aftenen giæstede Reidmar Jette, kiendtes han ved Bælgen, som Skindet af sin kiære Søn, og truede Aserne paa Livet, hvis de ei gav klækkelig Mandebod. Hvad nu Jetten forlangde, var at Odderbælgen skulde baade “fyldes og hylles,” med det røde Guld, og Loke fangede da Dværgen Andvar, som var hovedrig og maatte rykke ud med alt det Guld, han havde, selv med en lille Fingerring, som han saa mindelig bad om at beholde, men saasnart han slap ind i Bjerget, kvad han:
Dette Guld, som Gusten eied, 
         Brødre to til Bane vorder, 
         Ottefold til Ædlings Harm, 
         Gavn faaer Ingen af Guldet mit.
Odin fik nu vel selv Lyst til Andvars-Ringen, men til hans Lykke opdagede Reidmar Jette endnu et Haar  paa Odderbælgen, som den maatte til at hylle, og nu kom da Dværgens Forbandelse først over Reidmar, som, for Guldets Skyld, blev dræbt af sin egen Søn Fofner, saa over begge hans Sønner, som trættedes om Guldet, saa over Sigurd, som slog dem, og over Gifkungerne, som slog ham, og blev igien slaaede af deres Svoger Atle Hunne-Konge, skiøndt de havde sænket Drage-Guldet i Rinen, saa det aldrig meer kom for Dagens Lys.
Vel er nu det mythologiske Baand, som her skal sammenknytte den Gothiske Guldalder med Aserne, kun meget løst, og vel er det kun i Volsung-Saga, at Andvars-Ringen saa tydelig stikker frem, til at forplante den Ulykke, der altid klæber ved Lykken for Røver-Kiøb, men dog er begge Dele ganske i Volsung-Kvidernes Smag og give os Forestillingen om et Gothisk Sørgespil, der poetisk passer meget godt til den verdenshistoriske Rolle, de udvandrede Gother spillede, og Lykken, de nød. Endel af Mørket, som, da Gothernes eget Bjarkemaal er gaaet tabt, nødvendig hviler over dets Efterklang, adspredes ogsaa, naar vi betragter de Eddiske Volsung-Kvider som en saadan Efterklang, og ei søger Sørgespillets Skueplads ved Tydsklands Rhinstrøm, men nede i Krim, hvor Jornandes i sin Gothe-Krønike melder os, at en Flod (paa Gothisk “rianno”) gjorde Skiel mellem Gother og Hunner.
At “Giukunger” skal lyde som “Givkunger eller Gifkunger,” seer vi af Burgundernes Lovbog, hvor deres   ældste Konge kaldes Gibich og af det Angelsachsiske Vidsidsmaal, hvor ogsaa Gifka Burgunder-Konge nævnes.
Kongenavnet Hjalprek er aabenbar det Frankiske Chilperik, men at vi dog maa tænke os en levende Vexel-Virkning mellem de udvandrede Gother og vort Norden, har vi alt seet af Gylfelegen og Yngling-Saga.
Gudrun var vel utrøstelig over Sigurds Mord, og tyede til Danmark for at sørge i Fred, men hendes Moder Grimhild, den Hex, nødte hende dog til at gifte sig med Brynhilds Broder, Atle Hunnekonge, som siden, ved at myrde hendes Brødre, gjorde hende saa rasende, at hun slagtede sine egne Børn med Atle, blandede deres Blod i Mjøden til ham, brændte ham saa inde og styrtede sig selv i Floden.
Dog end ikke hermed endtes hendes Ulykke, thi hun flød op i Kong Jonakurs Rige, avlede med ham Sønnerne Sørle og Hamder, og maatte opleve, at baade de, og Datteren Svanhild, som hun havde med Sigurd, kom ynkelig af Dage.
Den ældgamle, stormægtige Kong Irminrik (jørmunrekr, eormunric) beilede nemlig til Svanhild og fik hende, men hans falske Raadgiver, Bikke, gjorde ham mistænkelig paa sin egen søn, Randver, som havde hentet hende, saa han lod Randver hænge og Svanhild træde ihjel under Hestehov, og da Gudrun op æggede sine Sønner med Jonakur til at hævne det, overfaldt og lemlæstede de ogsaa Irminrik, men efter Odins Raad blev de derfor stenede tildøde, da der ikke bed Jern paa dem.
Saaledes lyder Sagnet i Kviderne og Volsung-Saga, hvormed ogsaa Sagnet hos Saxo, om Jarmerik og de Hellespontiske Brødre, i Hovedsagen stemmer overeens, og at det er den berømte Gothiske Enevolds-Herre Ermanrik i det Fjerde Aarhundrede, der menes, seer vi hos Jornandes, som fortæller, at paa hans gamle Dage, da Hunnerne brød ind, blev han dræbt af de Roxalanske Brødre Sarus og Ammius, fordi han havde ladt deres Syster Saniel sønderrive af Heste.
Tre Brødre af Alfe-Æt, Vølund, Slagfin og Eigil, fandt paa Jagten tre Valkyrier, Alvise, Svanhvide og Ølrune, som havde skudt deres Svanehamme og sad og spandt i Ulvdalen, og der blev tre Par Ægtefolk af dem, saa Vølund fik Alvise, Slagfin Svanhvide og Eigil Ølrune. Disse levede nu meget kiærlig med hinanden i syv Aar, men i det Ottende begyndte Valkyrierne at længes efter Valpladsen, og i det Niende fløi de bort med Vildgiæssene, Slagfin og Eigil drog ud i den vide Verden for at lede om deres Hiertenskiære, men Vølund blev siddende kiær i Ulvdalen og smeddede Guldringe i Mængde, som han trak paa Baand og hængde under Loftet. En Aften, da  han kom hjem fra Jagten og talde sine Ringe, savnede han imidlertid en af dem, og vel sov han ind med den behagelige Drøm, at Alvise var kanskee kommet hjem og vilde overraske ham, men han vaagnede i en meget ubehagelig Stilling; thi Kong Nidud havde om Natten ladt ham binde, saa han kunde hverken røre Haand eller Fod. Dog, ikke hermed Nok, lod Nidud Haserne skiære over paa Vølund, og satte ham som en Krøbling fast paa Holmen Sævarstad, hvor han maatte smedde allehaande Kostbarheder til sin Bøddel, men tog ogsaa ved Leilighed en grusom Hevn over ham, ved at dræbe begge hans Sønner og vanære hans Datter Bodel. Derpaa fløi Vølund bort i en Fjederham, Ingen veed, hvorhen.
Dette er Indholdet af den Eddiske Vølunds-Kvide, som i alle Maader er Syster til Volsung-Kviderne, og Vølund røber klarlig sin Byrd, ved, ligesom Sigurd Fofnersbane, ei blot at være navnkundig i Norden men saavidt som Gotherne vandrede. Anglerne kaldte ham Veland, Tydskerne Velent og Vieland, og vidste meget at fortælle om ham, som en mageløs Vaabensmed, men efter Kviden er han Nordens fineste Guldsmed, og er Fjederhammen hans eget Arbeide, bliver han en Medbeiler til Dædalos, som igrunden ogsaa er hans Navner, da Vølund paa Nordisk, ligesom Dædalos paa Græsk, betyder “Konstneren.” Navnet saavelsom Vingerne synes nu vel de udvandrede Gother at have laant af Grækerne ved det Sorte Hav, men da Alferne dog hos os er Konst-Vætter fra Arildstid, da de tre Brødre, som   giftede sig med Valkyrier, godt kan ligne de tre Gothe-Stammer, hvoraf To udvandrede, og da Verdens-Historien alt har oplyst, at ogsaa Norden har et eget Konst-Anlæg, saa bliver Vølund med Fjederhammen, som hans Valkyrie synes at have stukket til ham, vort Nordens lovlige Eiendom. Hans Navnkundighed er da ogsaa ved “Vaulunders Saga” saa godt opfrisket iblandt os, at han nu ei meer kan glemmes, mens man læser Dansk.
Stærkodder, Storværks Søn, havde hjemme ved Østersøen, hvor nu Esther og andre Barbarer bygge, men han led i den fjerde Kong Frodes Tid Skibbrud paa de Danske Kyster, hvor han fandt megen Giæstmildhed og blev snart gjort til Høvedsmand paa Vagtskibene, som skulde holde Søen ryddelig.
Siden var Stærkodder, i tolv Kongers Tid, Nordens berømteste Kæmpe og Skjald, og øvede store Bedrifter, saavel udenlands i Tydskland, Rusland, Irland og Maglegaard (Byzants), som her hjemme, i Danmark, Norge og Sverrig, men besmittede dog ogsaa sit Rygte ved enkelte Nidingsværker, hvorpaa han, efter Braavalla-Slaget, træt og mæt af Dage, selv søgde Døden for slet erhvervet Guld og fandt den for en vis Hathers Haand, som begravede ham paa Rolyng i Skaane.
I Danmark gjorde Stærkodder fornemmelig Gavn, da, efter Frodes Fald, hans Søn Ingel van slægtede, giftede sig med en Datter af sin Faders Banemand, Sverting, og lod sig beherske af hendes Brødre, som indførde en gruelig Overdaadighed og fortydskede Alting; thi da tugtede Stærkodder ikke blot en næsvis Guldsmed, der legede Kiærest med Frodes Datter, Helga, og fældte syv Bærsærker, der vilde ranet hende, men gjorde omsider ogsaa ryddeligt i Kongens Gaard, saa Tydskerne, med samt deres pluskiævede Spillemand, fik baade Last og Skam og Alt blev Dansk paany.
For Resten vil Somme rigtignok sige, at Stærkodder var af Jettebyrd og var oprindelig et frygteligt Uhyre med tre Par Arme, indtil Asa-Thor rykkede de to Par af ham og gjorde ham forsaavidt til et ordenligt Menneske, men at Odin dog, da han forlenede ham med Skjaldskab og tredobbelt Alder, dømde ham til at begaae tre store Nidingsværker, hvoraf det Sidste var mod hans Ven, den Danske Kong Ole Bravkarl, hvem han lod sig kiøbe til at myrde i Badet.
Dette er Omridset af det store Stærkodder-Sagn, som det findes hos Saxo, fuldt af Kæmpe-Skjaldens Vers, og skiøndt Islændernes tilsvarende Sagn er langt magrere, seer vi dog, de kiendte Sagnet baade om hans Jettebyrd, hans Mesterskab i Skjaldekonsten, og hans Nidingsværker, men efter dem var det Thor, som, af Misundelse over Odins store Gavmildhed, tilskikkede Kæmpen alle hans Misheld, og det passer godt med Synsmaaden i Bjarkemaals-Tiden.
Betragte vi nu lidt nærmere Stærkodder-Sagnet hos  Saxo, da seer vi et grovt Billede af den Gothiske Kæmpe i hans uhyre Jetteskikkelse, thi det er aabenbar hele den Gothiske Bedrift, baade ude og hjemme, man har slaaet sammen i denne Skjalde-Kæmpe og Kæmpe-Skjald, saa vi maae giøre ligesom Thor og rykke to Par Arme af ham, for i ham at see et passende Billede af Gothe-Bedriften her hjemme i de tre Aarhundreder mellem Anglernes Udvandring og Braavalla-Slaget, som vi med eet Ord kalde Bjarkemaals-Tiden. De to Par Arme, som Thor rykkede af Gothe-Kæmpen, er nemlig aabenbar de saakaldte Øst- og Vest-Gother, som speiler sig i Volsung-Kviderne, og ved at skulle optage baade deres og Væringernes Bedrift, tilligemed Gothernes her hjemme, er Stærkodder-Mythen blevet baade saa opsvulmet og forvirret, at den seent eller aldrig lader sig fyldestgiørende forklare.
Vil vi imidlertid see et træffende Billede af Gothe-Kæmpen, da han spillede Mester i Norden, da skal vi fæste Øie paa Stærkodder, hvor han med sine Syvmils-Støvler, med Sværdet ved Siden og Kulsækken paa Ryggen, vandrer imellem Leire og Upsal, brummende sin Kæmpevise i Takt med sine Dommedags-Slag, thi i den Skikkelse afbilder han øiensynlig de tre Aarhundreders Gothe-Bedrift.
Da den Danske Kong Harald Hildetan, hvem Odin selv havde lært at fylke, blev ældgammel, yppedes der en svar Kiv mellem ham og hans Systersøn, Kong  Ring i Sverrig, som førde til det store Braavalle-Slag østenfor Øresund, hvor hele Nordens sidste Helteslægt samledes, ligesom Grækenlands for Troja, hvor Stærkodder øvede sit sidste Storværk, og hvor Harald Hildetan blev dræbt af sin egen Kiøresvend.
Om Grunden til alt dette har man to Fortællinger, saa efter den Ene paaførde den gamle Harald sin Systersøn den store Krig, blot fordi han var kied ad Livet og vilde ikke døe Straadød, men, efter den Anden, var Odin, som nu ei længer gad være Danmarks Skytsaand, Skyld i det Hele. Begge Kongerne, siger man nemlig, havde et Mellembud, ved Navn Brun, som de betroede Alting, og da han engang druknede underveis, tog Odin sig hans Skikkelse paa, satte Splid imellem Kongerne, kiørde selv for Harald i det store Slag og dræbde ham med hans egen Stridskiølle.
Ogsaa dette Sagn, som fuldstændig kun findes hos Saxo, hører vi paa Islænderne, har været gængs over hele Norden, og det er den virkelige Hildetanske Runeskrift, om hvis Skygge paa Runamo det ei er værdt at trættes; thi Braavalle-Slaget er aabenbar ligesaavel poetisk, som folkehistorisk, Bjarkemaalets Ragnaroke, hvormed ikke blot Versene hos Saxo, men ogsaa de Dansk-Gothiske Oldsagn ophører og afløses af de Norsk-Islandske, som begynder med Rings Søn, Regner Lodbrog.
Sigurd Fofnersbane og Brynhild efterlod sig en Treaars-Datter, ved Navn Aslaug, og med hende flygtede Brynhilds Fosterfader, den gamle Heimer, op til Norge, og paa Reisen skjulde han hende, tilligemed en Hob Sølv og Guld, i en stor Harpe, han havde, og som han spillede paa, hvergang hun begyndte at græde, ligetil hun tav. Saaledes kom Heimer til et Par eenlige Folk paa Spangereid ved Lindesnæs, men Kiællingen, som fattede Mistanke om, at der var en Skat i Harpen, fik sin Stodder til at slaae Giæsten ihjel, og da hun dog ikke nænde at giøre det Samme ved Glutten, der lod til ingen Ting at vide, fødte hun hende op som sin egen, under Navn af Krage.
Aslaug blev en stor Skiønhed og opdagedes i sin Afkrog tilfældigviis af Regner Lodbrog, som spillede Mester i Norden og var en Skræk for hele Verden, blev ogsaa hans Dronning, blot for sin Vittigheds Skyld, og aabenbarede ham først siden engang, da han vilde forskudt hende, af hvad Rod hun var rundet. Til Beviis paa, at det ikke var Tant, hvormed hun foer, spaaede hun med det Samme, at hendes næste Søn skulde, som Sigurd Fofnersbanes Ætmand, have ligesom en Orm i Øiet, og det slog til, saa deraf fik han Navnet Sigurd Snogøie.
Dette Sagn, i Volsunga og Regner Lodbrogs Saga, er vist nok reent fortvivlet, naar det tages bogstavelig, da Aslaug, som maatte været født i det Fjerde Aarhundrede, her først bliver voxen i det Ot tende, men naar Aslaug tages, som hun bør, for et poetisk Pigebarn, der laae skjult i den gamle Gothiske Harpe paa den lange Reise fra Huneland til Norge og Island, da bortfalder ikke blot alt det Utrolige, men da har Sagen endog sin historiske Rigtighed; thi, som vi har seet, begynder den Norsk-Islandske Poesi med Lodbrogs-Sagnet, der udmærker sig blot ved Vittighed, og ligner virkelig langt mere Volsung-Kviderne end Nordens eget Asamaal og Bjarkemaal. Da nu ogsaa Regners Dødssang er berømt under Navn af Kragemaal, saa er Krage-Sagnet saa god en mythisk Fabel, som man kan forlange.
Kong Gorm den Første i Danmark vilde bryde Kæmpeaanden en ny Bane, ved at udforske Naturens Hemmeligheder, og foretog sig derfor, ledsaget af Islænderen Thorkild, som var veikiendt, en Reise til Geirrodsgaard, hvor, efter Islænderens Sigende, store Skatte skulde ligge opdyngede. Med stor Besværlighed naaede Gorm ogsaa did, hvor han saae baade Geirrod, som Thor fordum havde giennemboret, og hans skrutryggede Døttre, men med Skattene, fandt han, det var lutter Øineforblindelse; af sine trehundrede Følgesvende beholdt han ikke engang en Snes, og paa Hjemreisen meende han at have opdaget, det var kun Udgaards-Loke, der raadte for Lykken, saa han dyrkede ham siden, som sin egen Gud.
Paa sine gamle Dage blev imidlertid Gorm slaaet  af et nyt Beviis for Sjælens Udødelighed og faldt i urolige Tanker om, hvor hans Sjæl skulde fare hen, hvorpaa Nogle, som havde et Horn i Siden paa Thorkild, raadte Kongen at lade ham reise til Udgaards-Loke og udspørge ham om denne vigtige Sag. Thorkild maatte ogsaa virkelig paatage sig den farlige Langeleds-Færd, men han hevnede sig paa Raadgiverne, ved at vælge dem selv til Følgesvende, og naaede omsider Hulen, hvor Udgaards-Loke sad som en Støtte i Jernlænker, med Haar som Horn. Thorkild trak nu et Haar af hans Skiæg, men var nær blevet kvalt af den Stank, der fulgde med, og omringedes desuden brat af forgiftige, flyvende Slanger, som ødelagde hele hans Følge, paa Fem nær. Selv slap dog Thorkild ud af det yderste Mørke ved at paakalde Alfader (universitatis deum) og drev saa op under Tydskland, hvor Christendommen var blevet indført, saa de første Glimt af det himmelske Lys bragde han hjem med sig.
Kong Gorm havde drømt, det skulde blive hans Død, naar han hørde Besked om Reisen, og derfor satte han Snigmordere ud paa Thorkild, men han undgik dem og greb den første den bedste Leilighed til, uspurgt, at fortælle hele sit Æventyr i Kongens Nærværelse. Saasnart Gorm havde hørt Begyndelsen, slugde han ogsaa hvert Ord, men da han hørde Beskrivelsen af sin fule Afgud Udgaards-Loke, da sprak han af Harme.
Dette Sagn, fra Hoved til Hale, findes vel kun hos Saxo, og siden Islænderne nævnes her, som verdensberømte Sagamænd, hvad de neppe blev før  det tolvte Aarhundrede, saa er denne Fabel udentvivl en af “Lukas Engelskmands” Fortællinger og maaskee hans eget Værk, men hvem der end har gjort sin Flid med saaledes at skildre Overgangen fra Nordens Hedenskab til Christendommen, giennem en bælgmørk Blanding af Vantro og Overtro, saa er det godt gjort, og holder Stik, som man blandt andet kan see paa Hakon Hladejarl i Norge, der vel gjaldt for en ivrig Tilbeder af Aserne, men hvis Skytsgudinde dog var Gygien Thorgerd Hølgabrud. Adelfar-Sagnet har vel desuden meget poetisk Værd, men at udvikle det, vilde føre for vidt, saa det Vink maa være Nok, at det videnskabelige Tidsrum følger i Verdens-Historien saavelsom i Sagnet efter det Daadfulde.
Island, siger man, blev først fundet af Nadod Viking, siden af Svenskeren Gard, som var bosat i Sælland, og endelig, i Harald Haarfagers Dage, af Floke Viking og Ingulf Ørnesøn fra Tellemarken, men det var dog først Ingulf, som baade gav Øen sit berømte Navn og bosatte sig der, ved Reikjavik. Siden blev Island bebygt især af Normænd, og vel fandtes der nogle ældre Indbyggere, men de var Christne og flygtede for Hedenskabet, efterladende sig nogle Bøger, hvoraf man sluttede, de var Irlændere.
Denne tørre Fortælling hos Are Frode og i Landnams-Bogen tager nu vel de lærde Islæn dere ligesaa bogstavelig, som Latinerne Sagnet om 
den
 Trojanske Krig og Roms syv Konger; men da Ingulf ligesaalidt kunde læse Irsk som Norsk, og da der forløb over tohundrede Aar mellem ham og Are Frode, saa kan vi umulig forsvare Efterretningen, uden som et Oldsagn, der melder, at Island først kun blev giæstet af Vikinger, blev siden tyndt befolket, dels fra Danmark og Sverrig og dels fra Irland, men fik først fra Harald Haarfagers Tid sine Norske Indbyggere, som har gjort Navnet udødeligt. Af andre Kilder veed vi desuden, at Island før Harald Haarfagers Tid var Angel-Sachserne bekiendt under Navn af Tyle (Thule), og da de aabenbar i boglig Henseende var de Norske Islænderes Forgængere og Læremestere, maae vi nødvendig i de efterladte Skrifter, som Ingulf forefandt, see et mythisk Forvarsel derom.
Røgnvald Jarl paa Møre var Kong Harald Haarfagers bedste Ven og havde blandt Andre en Søn, ved Navn Rolv, som var Viking af Moders Liv, men begik engang i en snever Vending Strandhug (Markran) indenlands, hvorover Kong Harald blev saa forbittret, at han gjorde ham fredløs. Vel gik Rolvs Moder, Hilde, ivrig i Bøn for ham og mindede paa Vers Kong Harald om, at hvem man driver til Skovs, lærer gierne at tude med de Ulve, han er iblandt, men det hjalp ikke, Rolv maatte rømme Landet og drive sit gamle Haandværk, til det lykkedes ham at faae Kongens Datter i  Valland og et heelt Hertugdom i Medgift, som derved fik Navn af Normandiet.
Denne Heimskringlas korte Besked om den store Verdens-Begivenhed i det Niende og Tiende Aarhundrede, som den Normanniske Udvandring unægtelig er, lader sig nu vel ganske godt høre, og da Normannernes Hovedmand efter alle Mærker virkelig hedd Rolv, saa er det blevet en historisk Troes-Artikel, men faaer dog nøies med at hedde hvad den er: en god historisk Fabel.
Hvor troværdige nemlig end de Norske Skipper-Efterretninger fra Normandiet kan have været i Harald Haarfagers Dage, saa laae der hele tre Aarhundreder mellem dem og Snorro Sturlesen, og det var desuden ikke de gamle Norske Kongers Skik at gjøre deres gode Venner fredløse for enhver lille Frihed, de tog sig med Næstens Eiendom.
Spørge vi nu Normannerne selv, hvor de kom fra, da har de, længe før Snorro blev født, fortalt os, de kom rigtig fra Norden og snakkede Norsk, men havde egenlig hjemme paa Øen Skanza, mellem Dannemark og Aland (Halland), følgelig i Skaane, hvor Rolvs Fader laae i Strid med Kongen, som han fortsatte, til hans Broder Gurim (Gorm) var faldet, da han besluttede sig til at vandre ud.
Naar vi derfor lægge al mulig Vægt paa det Norske Sagn, kan vi aldrig med Føie udlede meer deraf, end at Normannerne især er komne fra Norge, og at Rolv var En af de mange Høvding-Sønner, som under  Kampen med Harald Haarfager blev fredløse i Hjemmet, og da “Hilde” er det berømteste Valkyrie-Navn, passer det naturligviis godt i hendes Mund baade at gaae i Bøn for de balstyrige Kæmper og at spaae det Rige ilde, som drev dem til Skovs og gjorde Ulve af dem, hvad paa Nordisk netop betyder at gjøre Folk fredløse. For Resten maae vi ingenlunde glemme, hvad Skanza mellem 

Dannemark
 og Aland minder os om, at de tre store Udvandringer var fra alle tre Nordiske Riger, skiøndt Sverrig har havt Broderparten i den Gothiske, Danmark i den Angelske og Norge i den Normanniske.
Der kom engang en fremmed Vandringsmand, som kaldte sig Nornegiæst, til Nidaros, hvor Kong Olav Tryggesen holdt Hof, og han var en mesterlig Harpespiller, men hvad der gjorde mest Opsigt, var dog hans Væddemaal med de Andre paa Giæstebænken, at han kunde vise dem bedre Guld end der var i Ringen Netting, som Kongen nys havde faaet og lod gaae rundt ved Drikkebordet, hvor den blev høilig beundret. Da nu Kongen skulde dømme i Sagen, kom Nornegiæst frem med Noget af et Guldspænde, som strax vandt Prisen, og var, efter hans Sigende, af Sigurd Fofnersbanes Sadelgjord, som brast engang, da Grane satte over en Grøft med ham.
Nornegiæst maatte nu fortælle Alt hvad han vidste om Sigurd, Brynhild og  Gudrun, og da Kongen  spurgde, hvordan det var mueligt, at han kunde være fra Volsungernes Tid, forklarede han det paa den Maade, at mens han laae i Vuggen, ensteds nede i Danmark, som hedd Grønningen, kom der tre Norner eller Spaadiser ind i Huset, hvoriblandt den Ene blev vred, fordi hendes Systre gav ham for god en Lykke, og derfor spaaede hun, at han skulde ikke leve en Time længer end de Lys brændte, som stod over Vuggen, men saa slukde hans Moder strax et af Lysene, og det, sagde Nornegiæst, gaaer jeg om med endnu.
Kong Olav havde meget Morskab af at tale med Nornegiæst, som havde kiendt baade Stærkodder, Regner Lodbrog, Harald Haarfager og alle Nordens Stormænd i mange Aarhundreder, men da Kongen hørde, at han var ikke rigtig døbt endnu, men kun primsignet (korset) engang hos Keiseren i Tydskland, saa lod han ham døbe, og dermed tabte Nornegiæst Lysten til at leve længer i denne Verden, tændte selv sit Gravlys og opgav Aanden.
Dette Nornegiæst-Sagn falder godt i Traad, hvad enten man tænker paa Aslaug i Harpen, paa Danmarks Forhold til Arildstiden, eller paa den vitterlige Kiendsgierning, at det var med Olav Tryggesen, det gamle Norden paa en vis Maade godvillig opgav sin Aand, skiøndt, blandt andet, Halfred Vanraad-Skjalds Farvel til Odin siger os, det var dog med et Suk.
Som et Sidestykke til Nornegiæst's Sagn maae vi for Resten nævne det Angelsachsiske Vidsidsmaal,  hvori Skjalden Vidsid (Vidfarne) opregner, hvormange Konger og Folk, han har kiendt og kvædet for; thi vel er dette ei nær saa godt udført, men stiler meget høiere, da Vidsid har været allevegne, hvor Aanden slog Harpen, lige fra Palæstina og Grækenland til det høie Norden. Mærkeligt er det ogsaa, at Nornegiæst begynder netop hvor Vidsid slipper, nemlig med Irminriks Dage, thi saaledes række i det Hele Angelsachser og Islændere historisk-poetisk hinanden Haand. Det er endelig aabenbar i den fælles Aand, Vidsid slutter:
Mig Livet har lært paa lange Reiser,
At Drot bruger bedst sin Dag i Glands,
Naar dem han udmærker, som muntre gaae
Giennem Hall og Hytte med Harpeslag,
Ei gnier paa Guld, men gavmild saaer
Hvad op kan voxe til Ærehøst!
Er Livet svundet og Lyset slukt,
Ei døer dog Ædlingens Daad og Navn,
Som Stjernen tindrer hans Storheds Ry!
Kong Godefred i Danmark havde en Søn ved Navn Holger, og mens han laae i Vuggen, kom der sex Jomfru-Vætter ind og spaaede ham hans Skæbne, som en seierrig Kæmpe, der især skulde have Yndest hos det smukke Kiøn, men allerbedst spaaede dog Morgane ham, at han skulde blive udødelig hos hende paa Slottet Avallon .
Holger blev nu alt i sin Barndom Gidsel hos Kei ser Karl den Store og øvede siden mageløse Bedrifter baade med og imod ham, men han kom dog engang, da hans Fader var død, hjem til Danmark og rettede Alt hvad der var af Lave. Holger blev for Resten ogsaa Konge i England og i Palæstina, men da han vilde følge sin gode Ven, Kong Karvel, til Indien, blev han forslaaet af Stormen, led Skibbrud ved Seilesteens-Klipperne (Magnet-Bjergene) og kom kun ved en Engels Hjelp til Morganes fortryllede Øe, hvor der blev sat en Guldkrands paa hans Hoved, som gjorde, at han glemde al Verdens Forfængelighed, og drømde, han var i Paradis. Efter tohundrede Aars Forløb tabde vel Holger en Dag sin Guldkrands og fik Lyst til Verden paany, men det var kun, fordi han skulde frelse Frankrig fra Tyrkerne, som han ogsaa gjorde, men henrykdes derpaa strax til Avalon, hvor han sidder endnu og kommer først henimod Dommedag igien for at bestride Antichrist.
Dette er i et kort Begreb hvad man finder i Holger-Danskes Krønike, som engang i Middelalderen blev skrevet paa Fransk og i det Sextende Aarhundredes Begyndelse fordansket af vor berømmelige Christen Pedersen, og vel har det Attende Aarhundredes kloge Høns udfundet, at Holger var en Bairer, og blev kun ved en Skrivfeil en Dansker, men i saa Fald maatte man slaae Streg over hele Holgers-Krøniken som en naragtig Skrivfeil, og desuden blev det lige vist, at Danske Folk, før de kiendte Krøniken,  vidste af en Holger Danske at sige, som skulde komme hjem, hvergang hans Fædreland var i Fare, ja, sad udentvivl usynlig i “Vætteværn” eller Aandeklemme midt iblandt os. Endelig har man aldrig hørt, at enten Bairerne eller nogen Anden end de Danske har poetisk tilegnet sig Holger, og det slaaer Hoved paa Sømmet.
Hvad man i det Nittende Aarhundrede kan være bekiendt at tvistes om, er da kun denne sære Holger Danskes mythiske Forældre, og det maae nærmest være Normannerne, som baade kaldte sig selv Danske og fortæller os, at deres Landsmand, Skjalden Tjalfe (Taillefer) aabnede Slaget ved Hastings med Holgers Vise. Som Normandiets Besiddere blev de jo ogsaa, poetisk talt, En af Karl den Stores tolv Jævninger, indtog Engeland og glimrede i Palæstina, saa i et Fransk Æventyr kunde de prægtig skildres som Holger Danske.
Efter vore egne Viser boer imidlertid Holger i “Nørre-Jylland,” og da Dannevirke fra første Færd skal have hedt Holger-Diget, saa har Danmarks mythiske Landeværge sikkert oprindelig sit Navn af et Angelsachsisk Ord (ealgian), der betyder at værge og forsvare, og det var da ganske i sin Orden, at Sønder-Jyderne forleden, da Tydskerne truede dem med Barbarossa, kaldte paa Holger Danske, som vist heller aldrig vil udeblive, naar Danmark selv føler, det er i Fare.
Endelig er Sagnet om Holger Danske et Varsel om, at Nordens Aand, som alle Folke-Aander, der end har en Hjemstavn paa Jorden, virkelig henimod Verdens Ende, naar Folkene blive sig selv bevidste, skal vende forklaret tilbage og krone sit store Værk!
