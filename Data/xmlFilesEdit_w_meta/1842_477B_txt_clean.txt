Jeg er ikke længer, saavidt man veed,
Hvor tit jeg søgdes, i Østerleed,
Men Billede mit i Blomster-Ord
Dog svæver end over den hele Jord,
Hvor Øre man har for mit Hædersnavn,
Som Glædernes gamle Fødestavn,
Som Edens Have med Livets Træ,
Hvor alle Smaablomster staae godt i Læ,
Som Rosengaarden ved Livets Væld,
Hvor Maanen har ikke Skaar og Kvæld,
Hvor Solen skinner og Lærken slaaer,
Og Solen varmer det hele Aar;
Hvor Moder kan sige sin Datter forvist:
Om dig synger nu lille Fugl paa Kvist,
Hvor Nattergal taler langt bedre end Stær,
Hvor Alle hinanden har inderlig kiær,
Hvor Alting gaaer muntert med Arbeid som Leg,
Hvor Ingen faaer Nykker og Ingen faaer Nei;
Hvor Blomsten i Eng bliver aldrig Hø,
Hvor Fader og Moder skal aldrig døe,
Hvor Alting voxer og bliver stort,
Og kiger i Sky ind ad Himlens Port,
Hvor Englene immer gaae op og ned,
Og hviske til de Smaa hvad Ingen veed:
 Hvor deiligt der er over Stiernetop,
Som selv de skal see, naar de kommer derop!
Aartusinder svæved jeg saa, til Lyst
Og Længsler søde i Smaafolks Bryst,
Paa Skjaldes Tunger, for deres Syn,
Som røres kunde af Aandens Lyn,
Som tændes kunde af Hiertets Ild,
Naar liflig flagrer dens Lue mild!
Og de som lytted til Skialdens Sang,
De drømde om mig fuldmangen Gang,
De saae ogsaa Glimt af min Yndighed
I Aftenrøden og Hjemmets Fred,
I Pindsetiden, naar Skov blev grøn,
Og Bølgen sig krused mild og skiøn,
I Barndoms-Tiden, naar den svandt hen,
Men fløi som en Fugl forbi igien!
Saa lytter, I Smaa! naar Skjalden slaaer
Guldharpen om Livets Rosengaard!
Ei paa hans Læbe skal døe mit Navn,
Med det han synker i Støvets Favn,
Og haaber at vaagne i Gladhjem brat:
Hans Øines Lyst og hans Hiertes Skat,
Hans Blomsters Eng og Hans Bøges Lund,
Hans jævne Mark mellem Bælt og Sund,
I Fredens Hegn, bag de Bierge blaa,
Han immer stirred vemodig paa!
Ja, vænner jer til hans Billedstil!
Saa springer der ud af hver Blomst et Smil,
I Kraftens Fylde og Heltens Priis
I see da og Glimt af Paradis!
Den gamle Verden udgiøre vi,
Som Middel-Havet er midt udi,
Og haver i Øst, i Syd og Nord,
De deiligste Lande, Man veed paa Jord,
Med en uopregnelig Blomster-Flok,
Med Cedre, med Palmer og Ranker Nok,
Med Figen, Oliven og store Meloner,
Ranetter, Citroner og smukke Personer!
Hvor Alting voxer og lever flot,
Naturligviis ikke Alt er godt,
Saa glubende Dyr, Forgift og Snoge,
Der hardtad findes i alle Kroge,
Og Fuglene, som har de favreste Fier,
Ei synge desbedre, men skrige kun meer!
Trods Slanger og Tigre og stolte Løver,
Trods Mygg og mangen en rædsom Røver,
Forgaaet endnu er ei Folk den Lyst,
At boe paa den deilige Middelhavs-Kyst,
Og stort gik det til foruden Mage
Omkring det Vand-Sted i gamle Dage!
Hvad Tryk der vanker paa Alfar-Vei,
Det veed slet Ingen saa godt som jeg;
Vil ei de Sorte, saa vil de Hvide
Fra alle Hjørner til Vands mig ride,
 For Trilling-Jetten det huged bedst,
At have mig til sin Mellem-Hest!
Især Europa jeg har paa Nakken,
Thi mens jeg roses af Falske-Blakken,
Han dybt mig pløier paa Langs og Tværs,
Saa dyrt jeg kiøbde hans Ære-Vers,
Paa Græsk og Romersk, Toskansk og Spansk,
Ja, selv paa Engelsk, paa Tydsk og Dansk!
Dog maae de Viser mig vel behage,
Hvori man priser de gamle Dage,
Da om mig dreied sig Alt paa Jord,
Som skinned i Øst, i Syd og Nord,
Saa hvem der eied min Rund-Deel blot,
Med Skiel sig kaldte al Verdens Drot!
Men hvad jeg kan for min Død ei lide,
Er Æventyret fra Avinds Side:
At Pokker i Vold, og stik i Vest,
Der findes hvad Folk nu huger bedst!
Lad Guld der findes som Gruus i Grav,
Der findes dog aldrig et Middel-Hav,
Hvor Mindes-Mærker staae tykt paa Kyst,
Som høit det vidne, at her var lyst,
Da Mid-Nat ruged saa vinge-breed,
Hvor Guld nu glimrer i Vester-Leed,
Og blænder dem, som ei agte paa,
Hvad klart sig speiler i Bølgen blaa!
Med Zions Bjerg og Jordans Flod,
Hvor Templet og hvor Herren stod,
 Slet Ingen sig kan maale,
Skiøndt før Olymp i Græker-Stil,
Og blandt Ægyptens Guder Nil,
Ei Jævning vilde taale.
For Resten kneiser Ararat
Vel Skyen næst i Oldtids Nat,
Hvor end det er at finde;
Hvor Ninive og Babel stod,
Man seer endnu “den store Flod”
Fra Norden sammenrinde.
Blandt Biergene blev Capitol
Høisæde kun som Dronning-Stol
For Verdens Keiserinde,
Og Tibren kun en Hoved-Flod
Ved Træet, med et Spyd til Rod,
Som fæsted sig i Minde.
Nu Himalaia, høit i Sky,
Og Ganges har det største Ry
Blandt Folk i Østerleden;
I Vesten Donau, Thems og Rhin
Af Hæders-Krandse hver ta'r sin,
Og stolt er Alpe-Kieden!
I Billed-Sprog er Bjerge-Top
Den Bavn, hvor Siælen stiger op,
For Udsigt lys at nyde;
Og Floderne er ligerviis
De Aare-Løb, til Daad og Priis,
Hvor Livets Kræfter flyde!
Kun eet er Landet, hvor Haand og Mund
Har fulgdes ad med Gammen,
Hvor Sagn og Skrift i Morgenstund
Historisk smelte sammen!
Kun een er Bogen fra Oldtids Nat,
Ved Jærtegns-Lampen skrevet,
Hvor uforvansket Bedrifters Skat
Af Hiernespind er blevet!
Oldsagnet, blandet af Drøm og Daad,
Og tit for seent optegnet,
Er dog, som den gamle Isis-Baad,
For Tant kun af Taaber regnet!
I Sagnet speiler sig Folkets Hu
Paa store og smaa Idrætter,
Og hvad dem huer, jo Folk endnu,
Saavidt de har Magt, udretter!
I Folke-Sagnet fra Arildstid,
Gik Agten end vidt over Magten,
Afbildet finder dog Mandevid
Stamfædrenes Digten og Tragten!
Tit Een tilregnes hvad Fleer var om,
Saa blandet Bekjendtskab man stifter,
Men Eenheden derfor dog ei er tom,
Thi Aanden giør alle Bedrifter!
Saa Folke-Livet af Folke-Aand
Idag som igaar udspringer,
Skiøndt Aand er idag som Fugl i Haand,
Var igaar som Fugl paa Vinger!
Mange Bække de giør en Aa,
Mange Floder et Hav og saa,
Bølge-Taarne er bygt af Blæst,
Brall af Vinde er mig en Pest;
Som ved Babylon, saa ved Helle,
Immer jeg seer paa det Reelle.
Vædde-Løber! hvor er din Priis?
Jeg har været i Paradis!
Æltet blev og i mig tilforn
Teglsteens-Leret til Babels Taarn,
Taarne-Kæmpen i Kreds af Dværge:
Myre-Tuer med Navn af Bierge!
Korn og Kæmper ei noget Sted
Voxe kunde som ved min Bredd,
Hvad der voxde ved Middel-Hav,
Var kun Blomster paa Babels Grav,
Var kun Kviste af mine Stubbe,
Poge smaa af den store Gubbe!
Middel-Havet sig bilder ind,
Verden hænger i Kalve-Skind,
 Gaaer ei længer, end Folk i Rom
Skrive kunde, de overkom,
Som i Verden ei var det Hiørne,
Hvor til Forkort kom Romas Ørne!
Jeg løber igiennem Ægypti Land,
Men Ingen veed min Kilde,
Vil Nogen mig ligne ved Hverdags-Vand,
Da gid det gaae ham ilde!
Jeg graver og giøder for Folk i Vaar,
Og Regn kan de undvære,
Thi blev i mangfoldige Maane-Aar
Jeg holdt som Gud i Ære!
Jeg gider knap øinet den dumme Strand,
Som ei er værd at nævne,
Sin Fedme den fik af mit Spilde-Vand,
Vil Æren mig ei levne!
Af Renderne mine drak Kløgt og Vid
Ebræer og Hellener,
Men Lønnen, jeg høsted, var Nag og Nid,
Som gierne sig forener.
Der gynged en Vugge ved Randen min,
Den kan jeg aldrig glemme,
En Krokodil-Unge, saa faur og fiin,
Der græd med Barnestemme;
Den Moses, han gav mig det første Knæk,
(Ægyptens Guder dømme!)
Min Foster-Søn spilled med Fader Giæk,
Til Blod blev mine Strømme!
De Stæder, som prunkede paa min Bredd,
De lagdes tidlig øde,
Som Thebe, saa Memphis og Sais med,
Dem kan mig Ingen bøde!
Dog kneiser endnu i min gamle Dal
De stolte Pyramider;
Saa bygged af Bjerge man Ridder-Sal
I mine gyldne Tider!
Urokkeligt staaer og mit Snegle-Huus,
Og spørger om sin Lige,
De Klogeste veed, det er fuldt af Gruus,
Men ei hvad det vil sige!
En Gaade som jeg er den gamle Skrift
Paa Isis-Folkets Grave,
Og kun hvem der ret er med Vranghed gift,
Sig kan til Gaaden stave!
Af Perser og Græker min Dal fik Skam,
Af Romer-Pak deslige;
Araber og Tyrker, det Tyve-Kram,
End rives om mit Rige!
Ad saadanne Tyve dog leer min Thot,
Ei stiæle de hans Tanker,
Og Hieroglyphen sig hytted godt,
Selv for de fine Franker!
Thi bærer jeg taalig de trange Kaar,
Jeg ei formaaer at vende,
Og venter mig immer et Gylden-Aar
Endnu før Verdens Ende!
Mennesket har kun en eneste Gud,
Kun Een skabde Jorden og Himlen,
Folkene alle, trods Skaberens Bud,
Dog skabde sig Afgude-Vrimlen!
Mængden af Skaberne nøiedes med
Hvad nærmest de havde ved Haanden,
Somme forguded til Tid og til Sted
Slag-Skygger af Menneske-Aanden!
Omsider sank Hedninger alle i Knæ,
Og kasted med Skam sig i Støvet
For Guder af Malm og af Steen og af Træ,
Livs-Aanden var Adam berøvet!
Saa brister engang, som den Gyngebro
Der Frost-Kæmper ei kunde bære,
Alt Hjernespind, tvundet med Overtro,
Thi Sandheden hævner sin Ære!
Blandt Afguder mange i Oldtidens Nat
Ægypternes længst blev ilive,
Men det var en Slange, en Tyr og en Kat,
Saa dyrisk Fornuften kan blive.
Hver Tid har for Resten sit Afguderi,
Saa det er det Bedste, som er forbi,
Og svæver i Sang kun paa Jorden,
Thi Menneske-Aanden forlystes derved,
Som Skygger af Oldingens Ungdomsfjed
I Hindostan, Hellas og Norden!
Som Guder, saa Helte med Halvgude-Rang,
Tilhobs er de luftige Skygger,
Hvor yndig og deilig i Sagn og Sang
End Skialdenes Chor dem udsmykker!
Kun een er Guds-Helten af Menneske-Byrd,
Hvis Navn maa paakaldes herneden,
Som holder paa Jetter og Trolde Styr,
Velsigner sit Rige med Freden;
Men Drømmene dybe fra Hedenold,
Om Halvguden, jordisk opkommet,
Om Melkarth, Herakles og Thor og Skjold,
Paa Ham dog hensigte forblommet!
I dem hæver Hiertets den dybeste Trang
Sig høiest paa Livshaabets Vinger,
Vildtonet, men liflig, en Spaadoms-Sang
Fra Skjaldenes Læbe da klinger!
Det er fuldlænge siden,
Mit Bane-Saar jeg fik,
Saa det er glemt med Tiden,
Hvor vidt og bredt jeg gik.
 Dog veed man nok for Resten,
Min Kreds var Øster-Land,
Og Grændsen imod Vesten
Var Middel-Havets Rand.
Med Ninive hin store,
Var Babel Hoved-Stad,
Skiøndt det er ondt at spore,
Hvor tit de skildtes ad;
Thi mens jeg var i Aande,
Jeg blæste ad hver Pen,
Og da jeg sank i Vaande,
Saa blæste de igien,
Og gav mig ikkun Spidser,
Som en Sardanapal,
Der sad imellem Sidser,
Og spandt, som han var gal,
Til Fruer-Buret brændte,
Med Tot og Teen og Rok,
Og sandt er det, jeg endte
Kvindagtig, tosset nok!
Thi raader jeg hver Magt,
Som ikke vil fordømmes,
Med Pen at gjøre Pagt,
Imens den kan berømmes!
Videre end Vind og Vove
Fordum bar min Ceder-Mast,
Ry der gaaer af mine Skove,
Skiøndt som Glar min Lykke brast!
 Ak, ei meer paa mine Aase
Stævner Cedren rank i Sky,
Og ei meer om Snekke-Kaase
Kvæder man i Melkarths By!
Tyrus, Tyrus! dybt begravet
Ligger du i Tidens Strøm,
Som en Steen, der sank i Havet,
Som en fiantet Barne-Drøm!
Drotter dine Kiøbmænd vare,
Paa din Kyst den vilde Strand
Sølv og Guld og Rav hint klare
Skylled op som Havets Sand!
Dine Sange, dine Stavne,
Over Bølgerne sig svang,
Vel til alle Verdens Havne,
Som til fierne Dane-Vang!
Derfor Ørkens Skibe strømmed
Til din Kyst med Ladning svar,
Alle Kister sig udtømmed
For hvad dine Snekker bar!
Konger sig med Guld at krone
Lærde af din gyldne Stavn;
Trindt i Landene paa Throne
Med dit Purpur steeg dit Navn!
Men ak, see, paa Navnet nær
Som en Drøm er Alt forsvundet,
Du i Hulen tier kvær,
Knap dit Maal man har udgrundet!
Med sig tager Kiøl sit Spor,
Som dit Glas var skiør din Lykke;
 Derom Speilet trindt paa Jord
Minde Kiøbe-Drotter trygge!
Nu af alt Phønicisk Stort
Stander ene jeg tilbage,
Hvad sig høit har selv ei giort,
Daler ei som Røg saa fage!
End maaskee i Drusers Telt,
Maroniters Munke-Bure,
Fostre kan mit Skiød en Helt,
Som opreiser faldne Mure!
Meer end det formaaer den Haand,
Der, med underfulde Stave,
Har betegnet Libanon
Som et Giærde for sin Have!
Tre Folk som disse ei Verden saae,
Og aldrig kan deres Navn forgaae,
Saalænge som Øine, brune eller blaa,
Der kastes fra Støv mellem Stierner smaa;
Saalænge paa Jord der end fødes en Søn,
Som Morgen-Røden kysser og finder skiøn;
Saalænge i Verden sig løfter en Haand
Dumdristig med Lykke mod Ord og Aand!
Ebræeren, han giorde al Verden viis
Paa hvad for en Gud, den skylder Priis,
Og hvordan vi alle af Guddoms-Rod
Paa Jorden udbredtes med samme Blod,
 Og hvordan i Tidens Fylde skiøn
En Kvinde fødte Guds ældste Søn,
Til Verdens Frelser fra Død og Dom,
Til alle Slægter at kvæde om!
Os Grækeren viiste med Haand og Mund,
Hvad kiønnest klæder i allen Stund,
Ja, kiønnest i Kirke og kiønnest i Sal,
Og kiønnest paa Torvet og kiønnest paa Val!
Da Talerne døde og Sangerne tav,
Man saae det paa Stenene ved deres Grav,
Med Penne-Strøg selv de afbilded til Nød
Det dristigste Liv og den deiligste Død!
Saa deilig var Døden, at til den endnu
Forgiæves saa vide staaer Læsernes Hu,
Som ikke begribe, paa Fastland og Øe,
At græsk man maa leve, om græsk man vil døe!
Os Romeren lærde, hvad Hænder formaae,
Naar sammen de holde og sammen de slaae,
Og flittelig bruges med Vid og Forstand
Til Gavn eller Skade for Folk og for Land!
Den Lærdom, han gav os, den var saa stærk,
At Skyggerne af hans Hænders Værk,
Som Spidser og Streger paa Blad i Bog,
Kiøs Livet af mangen en Skolepog,
Og sætter end Skræk i Kæmpers Børn
For Kløerne af den skudte Ørn!
Der sidder i Nord dog en lille Pog,
Og staver med Saga i Billedbog,
Naar han bliver voxen i Tid og Rum,
Og dandser med Havfru paa Havets Skum,
 Da seer han paa andet end Kinden rød
Hvad Forskiellen er mellem Liv og Død,
Og vælger ei Døden, om nok saa smuk,
Men smiler ad alle de Dødes Muk,
Og lever paa Græsk, saa godt han kan,
Med Øie paa det “forjættede Land”,
Og bruger kun Romerske Kneb og Spyd
Til Spøgelser, Trolde og al Udyd!
Mod Vesten har jeg det store Hav,
Og Jordans-Floden mod Østen,
I Syden Gomorras og Sodoms Grav,
I Graven sank Glæden og Trøsten!
Mit Navn end lyder paa Jorderig,
Som Navnet paa Landenes Dronning,
Men sukke jeg maa, naar det siges mig:
Du flyder med Mælk og Honning!
Alt som en Kvinde af Konge-Æt,
Fornedret til Kværnen at drage,
Med falmede Kinder, forskudt, forgrædt,
Jeg mindes min Ungdoms Dage.
Jeg mindes Egen i Mamre-Lund,
Hvor Abraham lysted at bygge,
Hvor Herren ham giæsted en Middagsstund,
Og Himmelens Fugle fandt Skygge.
Da Jordans Bølger for Herrens Ark
Sig taarned, som Havfruer dandse,
Da blomstred for den min jævne Mark,
Af Palmer jeg fletted den Krandse.
Jeg mindes Harpen i Davids Haand,
Den deiligste Fugl uden Fiedre;
Beplantet jeg blev under Salomon
Med Balsam og Libanons Cedre!
En Fimbul-Vinter, fuldbarsk og haard,
Til Ørk mig forvandled saa fage,
Men atter oprandt dog et Gyldenaar
Med liflige Nætter og Dage.
Da kom Guds Engle til Jord paany,
For Bethlehems Hyrder at kvæde
Om Frelserens Fødsel i Davids By,
Om Jorderigs Fred og Glæde!
Guds Søn da smiled ved Moder-Bryst
Blandt mine Smaablomster i Enge,
Da hørdes den Himmelske Faders Røst,
Hvor brustne var Harpens Strænge!
Da Himlen talde paa Jordens Viis,
Saa Hjerterne hopped af Glæde,
De Stumme udbrød i Guds Naades Priis,
Saa Helvede maatte vel græde!
Guds Søn, som døde paa Golgatha,
Stod op som en Soel i min Have;
Af Straaler i Kors, som udgik derfra,
Det lysned i mange Grave!
Men ak! det lysned i min dog ei,
Paa mig styrer Mulmet sin Harme!
Kan Lyset ei finde Tilbagevei?
Vil Gud sig ei meer forbarme?
En Ørk er Landet med Herrens Grav,
Mens Druerne modnes i Ørken,
Kong David slaaer Harpen hinsides Hav,
Hos mig tuder Uglen og Tyrken!
Fortvivl dog ikke, Jerusalem!
Dig saared den ypperste Læge,
Har Jorderigs Frelser mig kaldt sit Hjem,
Da vil Han mig og vederkvæge!
Besøg da atter, o Herre min!
Dit Fødeland, som Du har lovet,
Og drik med dit Følge den klare Viin,
Hvor Glæden og Du har sovet!
Rind op, min Stjerne! af Gravens Skiød,
Som Herren opstod i min Have!
Istemmer, Guds Engle, en Sang saa sød,
At briste maae alle Grave!
Jeg havde min Vugge ved Nilens Bredd,
I et Haar hængde Døden og Livet,
Jeg vidste det ikke, men dog jeg græd,
FørFor jeg frøs under Flægen og Sivet!
Min Vugge blev flyttet til Kongens Gaard,
Der jeg smilde ad Døden og Livet,
Jeg drømte mig salig i Ungdoms-Aar,
Dog var Lykken som Flægen og Sivet!
Det skrev med min Kiep jeg i Ørkens Sand,
Da graahærdet jeg saae mig tilbage,
Og vogtede Faar i et fremmed Land,
Efter Ungdommens kronede Dage.
Min Kiep blev dog bedre end Kongevaand,
Det Kong Pharao maatte vel sande:
Han dukked for Hyrden med Kiep i Haand,
Som en Steen i de mægtige Vande.
Hvor Hjorden jeg vogted, mens Haar blev graat,
Som en Konge mit Folk jeg gav Love,
De aldrig kan glemmes, mens Hav er blaat
Og mens Fuglene sjunge i Skove!
Jeg kom ikke ind i det faure Land,
Maatte lade med Synet mig nøie,
Men sank mine Been i Ørkens Sand,
Som Syvstjernen dog tindred mit Øie!
Ebræernes Leder til Jordans Flod,
Giennem Havets de brusende Bølger,
Den Kæmpe, som bedst under Solen stod,
Det er Navnet, som evig mig følger!
Jeg gik i Marken og vogtede Faar,
Slog min Harpe i Skyggen af Palmer,
Glad som en Fugl i den faureste Vaar
Hopped rundt jeg og nynned paa Psalmer!
Da kom der Bud fra min Fader som bedst:
Skynd dig hjem! klæd dig paa! kom til Gilde!
Seeren siger, der fattes en Gjest,
Det er dig, kom nu ikke for silde!
Rødmusset blev jeg da mere end før,
Som en Fugl, som en Vind, jeg var hjemme,
Blegned kun flygtig ved Høielofts Dør,
Da jeg hørde de Vældiges Stemme.
Bæger af Guld med den skummende Viin
Rakde Seeren brat mig i Salen,
Salved mit Hoved med Olie fiin,
Som en Dugg over Græsset i Dalen!
Mange i Salen saae skævt til mit Held,
Ikke vidste dog Nogen min Lykke,
Lønlig udsprang der i Barmen et Væld,
Som en Kilde i Palmernes Skygge.
Kongeligt blev da mit Sind og min Hu,
For min Hjord turde alting jeg vove,
Løver og Bjørne, dem trodsed jeg nu,
Trodsed meer, trodsed Falskhed til Hove.
Goliath praled med Hjelm og med Skjold,
Imod ham saae jeg ud som Græshoppen,
Dog med min Slynge jeg fældte den Trold,
Skildte godt ogsaa Hoved fra Kroppen!
Træde jeg maatte fuldmødige Fjed,
Over Stok, over Steen, i det Øde,
Før jeg fik Kronen at fryde mig ved,
Under den maatte Hjertet end bløde.
Konge dog blev jeg, navnkundig som Faa,
I Jerusalem godt jeg blev hjemme,
Og medens Throner paa Jorderig staae,
Davids-Harpen gaaer aldrig ad Glemme!
Af Lyst til Vidskab uden Mage
Kom Giæster mange til min Gaard,
Al Verden kaldte mine Dage
Ebræer-Folkets Gyldenaar!
Opblomstrende i Fredens Skygge,
Var Landet som en Rosengaard,
Og Alt hvad Hænder kunde bygge,
Var efter Snoren paa et Haar.
Da Libanons de stolte Cedre,
For Savetand og Øxeblad,
Sig maatte paa mit Vink fornedre
Til Sparreværk i Davids Stad!
Paa mine Snekker over Havet
Kom hele Verdens Herlighed,
Som Stene, Sølv og Guld og Ravet,
Og Perler som de regner ned!
Da over Bjerge, over Dale,
Der gik til Verdens Ende Ry
Af Herrens Huus og Kongens Sale,
Hvor Gyldenspir stak høit i Sky!
Hvad Øiet saae, hvad Øret hørde,
Og hvad fra Hjertets Dyb oprandt,
Til Bogs med Kløgt og Konst jeg førde,
Et Ordsprog til hver Sandhed fandt!
Dog tit mig naged i min Vælde,
Paa Lykkens Tind, i Fredens Skiød,
At magtesløs er Kraft mod Ælde,
Og Kløgten mod den bittre Død.
Derhos det pinte mig saa saare,
Naar jeg paa Verdensløbet saae,
At Viismands Søn er tit en Daare,
Beleer hvad ei han kan forstaae!
Da med en Taare i mit Øie,
Jeg sagde: Alt paa Jord er Tant!
Stig ned, Guds Viisdom fra det Høie!
Forklar hvad evig bliver sandt!
Herrens Huus var lagt i Støvet,
Glemt al Davids Herlighed,
Israel, sin Kraft berøvet,
Sank i Spot og Trældom ned,
Sørged dybt ved Babels Floder
Over Zion Folke-Moder.
Under Cyrus Haabets Stjerne
For os dog oprandt paany,
Hjemlov fik vi fra det Fjerne,
Hyttetag i Davids By,
Og, trods alle dem, os hade,
Helligdom paa Tempel-Stade.
Tarveligt var Alt tilvisse,
Smagløst, fattigt, lavt og smaat,
Oldinger, med Snee paa Isse,
Kinden bleg og Øiet vaadt,
Sukked dybt: ak, meer ei findes
Herligheden, vi kan mindes!
Græder ei, I gamle Svende!
Raabte brat en Seer prud:
Herrens Lampe kækt I tænde!
Han er alle Slægters Gud!
Hans er Sølvet, Hans er Guldet,
Hans er Solen, Hans er Muldet!Mulde !
Herren siger: trods det Første,
Lille-Templets Herlighed
Blive skal paa Jord den Største,
Her neddaler Himlens Fred!
Derfor, Gamle, ei I vrage
Hyttetag til Høitidsdage!
Jeg var kun som en Myre-Tue,
Mod Ninive og Babylon,
Dog skjalv de for min spændte Bue,
Og faldt for Tiger-Skyttens Haand!
Ja, for min Helt, for Cyrus, bøied
Sig Mure dybt, og sank i Grav,
Han alle Riger sammenføied
Fra Indus til det store Hav!
Til ham, med røden Guld i Favnen,
Om Kap da Floderne udsprang,
Med Sølv til ham sig Tyrus-Stavnen
Fra Gades over Bølgen svang!
For ham og bølged Euphrats Vange,
Om Haverne ved Babylon,
Og Davids-Harpens Takke-Sange
Velsignede hans Konge-Haand!
Dog, timeligt er Alt paa Jorden,
Det var hans Glands, og det var min,
Han ramdes af en Piil fra Norden,
Jeg knustes af et Vester-Lyn!
For Huse nu jeg har kun Grave,
Og slukte Brande af mit Baal
Er Tavlerne med Rune-Stave
Paa Perser-Folkets glemte Maal!
Om mig gik der Syn for Sagn paa Jord!
Om mit Navn og mine Bedrifter,
Før end jeg stammed det første Ord,
Meldte alt Ebræernes Skrifter!
Min Morfader af sin Datters Skiød
Saae i Drømme et Træ at oprinde,
Med Blomster faure og Drue sød,
Overgroe de høieste Linde!
Det bredte paa Jord saa vidt sig ud,
Over Alle med Saft begavet,
At Grenene gik til Floden prud,
Og dets Kviste rakde til Havet!
Han kaldte paa Stand til sig i Løn
Sine Spaamænd, Skiæbnen at vide;
De sagde: dig fødes en Dattersøn,
Ved hans Kroning der times dig Kvide!
Saa lagdes jeg ud paa det nøgne Fjeld
Under Svøb i Dagene spæde,
Om ikke da brat jeg frøs ihjel
Skulde dog mig Dyrene æde.
Man siger, da var en Hyrdehund,
Med et kongeligt Hjerte i Livet,
Min eneste Ven i Nødens Stund,
Foster-Moder underlig givet!
Men var end saa mørk min Fødsels-Nat,
Herlig rødmed dog Ungdommens Morgen;
Med bjergfødte Løver kækt og brat
Tog med Storm jeg Syvmure-Borgen!
For Babylons Mur en Stund jeg laae,
Fandt for høi den for mine Hænder,
Dog giæstet af mig sig Babel saae
Giennem Eufrats udtørrede Render!
Kong Krøsus og lærde snart med Sorg,
Da forgiæves han kun vilde flygte,
At jeg var den Mule paa Meders Borg,
Af hvem Alting han havde at frygte!
Saa bredte jeg ud til Havets Rand
Over Jorden mit Herredømme,
Thi ganger der Ry saa vidt om Land
Af min Morfaders stærke Drømme!
Min Mildhed dog gav mig største Ry,
Da Ebræerne, efter min Vilje,
Opbygde igien Jehovas By,
Og hans Tempel med Palme og Lilje!
De kaldte mig længe den rige Mand,
Og Lydien var mit Fædrene-Land,
Og Riget mit, siden Troja faldt,
Paa Halv-Øen skiøn for høiest gialdt!
I Sardes jeg havde mit høie Slot,
Og drømde, jeg var en lyksalig Drot,
For Paktolus kom med Guld-Støv rød,
Og lagde sit Hoved i mit Skiød!
Dog kom der en Græker til min Gaard,
Som sagde: Konning! af gode Kaar
Sig rose Ingen saa overbrat,
Før Dagen siger: god rolig Nat!
Han var ingen Gaas, for han var graa,
Det sandede jeg, da lavt jeg laae,
Som styrtet i Hast fra Sky til Muld,
Med Lænker i Bod for alt mit Guld!
Da raabde jeg: Solon! saa hedd den Mand,
Som Stormene saae over Høiheds-Stand!
Det hørde den Konge, mig overvandt,
Og spurgde mig brat, hvad i Hug mig randt,
Og der han det hørde, da blev han blød,
Gav Herre-Sæde mig til sin Død!
Da saae jeg atter, det Ord staaer fast:
Sig Lykken vender fuldtit i Hast!
Man maa sige hvad man vil,
Blandt de store Magter,
Som kan sige, de var til,
Forrest jeg mig agter!
I det lille Farsistan
Ud jeg sprang af Fjelde;
Til det fjerne Grækenland
Strakde sig min Vælde!
Mest Navnkundighed mig gav
Hvad mig lagde øde:
Tungen ved det sorte Hav,
Riget ved det Røde!
Dog, for Intet faaes kun Lidt,
Allerhelst ved Nilen,
Der Flod-Hestene fuldtit
Skiennede, trods Milen;
Men, for den uvane Tyr
Jeg forstod at tæmme,
De guddommeligste Dyr
Maae min Roes istemme!
Fik paa Hellespontens Kyst,
I de græske Stæder,
Jeg en kostbar Flyve-Lyst,
Jeg den ei begræder;
Reiste i et Tjørne-Krat
Jeg en Løve-Unge,
Fandt jeg ogsaa der en Skat
I en Saga-Tunge!
 Alle Magter sove hen,
Ihvor snildt de dvæle,
Jeg dog først mig skar en Pen
Til mit Efter-Mæle.
For Kambyses vel mit Navn
Høre maa lidt ilde,
Staaer, med Cyrus i sin Favn,
Dog iblandt de Gilde!
Saa mange Ulykker, som Markens Græs,
Faae Den, som det Ord mon hue,
I Folke-Munde, at store Læs
Kan væltes af liden Tue!
Saa faaer han dog flere end selv jeg fik,
Paa Toget mod Verdens Ende,
Skiøndt Lykken hæslig imod mig gik,
Til Spot og til Skam for hende!
Jeg havde af Folk til Følgeskab
Saa mange som Skov har Blade,
Og over det brede Middelhav
Jeg skabde en Skipper-Gade.
De fleste Floder, jeg stødte paa,
Drak ud mine Folk til Davre,
Til Nadre sjelden var stort at faae,
Desaarsag de blev lidt magre!
Jeg tænkde, det Græske Stodderpak,
Naar bare de hørde mit Rygte,
Sig vilde skammet ved Kæmpesnak,
Og kappedes om at flygte;
Men studse de var, eller tossede dog,
Som Faaret, der springer fra Tinde;
De førde bestandig det samme Sprog,
Og rendte mod Døden iblinde!
Dengang jeg kom til det snevre Pas,
Som Ingen for mig tør nævne,
Jeg nær havde aldrig faaet paa dem Has,
Og fik ikke Lov at levne.
Jeg tænkte endnu, de gav vel Kiøb,
Naar Ugle-Reden jeg brændte,
I Skjul de ogsaa bag Øerne krøb,
Men “Jord og Vand” dog ei sendte.
Da gav mig Trolde det slette Raad
At spærre dem inde i Bugten,
Hvor, sanket alle paa Jagt og Baad,
De lured, og laved til Flugten!
Fortvivlet brækked da Hoben ud,
Som Slaver, der sidde paa Livet,
Og paa min Ære de gjorde Brudd,
Da Seieren syndes dem givet!
Da svor jeg i Vrede ved Kongens Haar,
For Eden skal Alle grue,
At aldrig mere i Kongens Aar
De skulde mit Ansigt skue.
Jeg vendte dem Ryggen og paa Stand,
Og holdt som en Mand hvad jeg loved,
Og før jeg var ude af Grækenland,
Mig Nogen at møde ei voved!
Mardonius gav mig kun slette Raad,
Thi lod jeg ham blive tilbage,
Og ændsed ikke hans Moders Graad
Da ilde han kom af Dage!
Jeg var et Land saa lysteligt,
I mine unge Dage,
Saa yndefuldt og folkerigt,
At knap der fandtes Mage!
End gaaer der om al Verden Ry
Af Børnenes Bedrifter,
Af Skjalde-Sang i høien Sky,
Og tankefulde Skrifter!
Paa Argo vist der var ombord
Med Jason  ingen Kryster,
Da han om Gylden-Skindet foer
Til Svarte-Havets Kyster!
Med Agamemnon Folke-Drot,
Og med Akil hin Snare,
Ved Ilions det høie Slot,
Man saae min Adel-Skare!
Høi-Sædet i min Kæmpe-Hald
Dog Herkules man giver,
Homeros var min Hoved-Skjald,
Og Herodot min Skriver!
Blandt mine mange kloge Mænd,
Som Stjerner To mon tindre:
Vær Sokrates og Platos Ven,
Dog Sandheds ei desmindre!
Blandt mange Stæder, hver og een
Paa Konst og Kæmper rige,
Ei vilde Sparta og Athen
Hinanden Rangen vige!
Vel op de randt af fælles Rod,
Som Dorer og Joner,
Men fremmed før end fælles Blod
Medbeilere forsoner!
Lykurg og Solon, hist og her,
Gav Love, som var fine,
Men Sparta har der Lov især,
At godt hun fulgde sine!
Med Perserne paa Liv og Død
Som Løver streed de Begge,
Spartaneren dog Æren nød,
At han stod bedst for Egge!
Med Folk som Græs fra Perser-Land
Kom Kserxes over Bølge,
Hvem, tænkde han, tør holde Stand,
Mod slig en Flok i Følge?
Det saae han i det snevre Pas
Imellem Øtas Bjerge:
Spartaneren Leonidas,
Han var min Lande-Værge!
Vist ved den gamle Retter-Gang
Athen ei tabde Sagen,
Veltalenhed og Kløgt og Sang
Der spurgde kiækt om Magen;
Der overleved Platos Huus
Dog længe sin Indbygger,
Befolket er Athenens Gruus
Nu kun med Penne-Skygger!
Fuldlænge under Tyrke-Band
Jeg visnet laae og øde,
Det dønner høit dog over Strand,
At jeg staaer op af Døde!
Mainotten er end Tyrkens Gru,
Hvor Spartas Grund man søger,
Oplive kan maaskee endnu
Hans Mund Athenens Bøger!
Ja, meer end dem: hans Breve med,
Som Alter-Flammen tændte
Paa Græker-Aandens Offer-Sted,
For Gud den Ubekiendte!
Om da end Tyrken sprang i Flint
For Skyggen af sin Maane,
Fra Salonichi til Corinth
Skal Dagen meer ei daane!
I Choret da med Sang og Dands
Skal mine Piger træde,
Og offre hver sin Rosen-Krands
Paa Alteret med Glæde!
Slig en broget Gude-Vrimmel,
Saa naturlig og saa nær,
I en jordisk Drømme-Himmel,
Havde intet Folkefærd!
Alle Livets ædle Kræfter
Mødes her med Kappelyst,
Og indflyde Hu derefter
I de Græske Heltes Bryst,
Gæste dem ved Offer-Gryder,
Er i Kampen deres Speil,
Kaste Glands paa deres Dyder,
Og besmykke deres Feil!
Guderne, saa folkelige,
Lyve ei sig Fader til,
Græker-Aandens Himmerige
Var Olympisk Leg og Spil,
Vædde-Kamp af alle Kræfter
Græker-Livet i sin Glands,
Sang og Smag og Konst derefter
Med det Immergrønnes Krands!
Støv-Naturen er i Grunden
Eens i hele Adams Kiøn,
Derfor selv i Bøgelunden
Findes Aphrodite skiøn,
 Hebe yndig, og Athene
Ferm og fiin paa Kvindeviis;
Stemmes over Marmor-Stene
Harpen til Hephæstos Priis!
Mere pralende end prægtig
Finde vi vel Heres Færd,
Meer storladen end stormægtig
Kalde vi vel Zeus især,
Kimse ad Apollos Styrke
I at skyde og at slaae,
See langt mindre Lys end Mørke,
Hvor hans Offer-Boller staae;
I de Græske Gude-Myther
Mageløst man finder dog,
Hvad kun paa Bedrag man bytter:
Støv-Naturens Billed-Sprog!
Kronos gyldne Tid betyder
Livet barnefro og heelt,
I hans Børn det sælsomt bryder
Sig i Levnets-Løbet deelt!
Zeus er klarlig Ungdoms-Vætten,
Fyr og Flamme i sin Glands,
Flyver høit med Ørne-Ætten;
Derfor synes Himlen hans!
Hos Poseidon, vel at mærke,
Giære, som i Mandens Bryst,
Alle Lidenskaber stærke,
Havet er hans Liv og Lyst!
Pluto, Drot i Skyggers Rige,
Han er Alderdommens Speil,
 Alting koldt og klogt og lige,
Ingen Kraft og ingen Feil!
Derfor alle Ungdoms Dage
Kives i hver Ædlings Bryst
Zeus end med sin Ægte-Mage:
Ungdoms-Ild med Ære-Lyst,
Kan hinanden ei undvære
Til at virke stort og smukt,
Uden at dog Zeus kan lære
Spag at taale Heres Tugt,
Som vil fast ham til sig binde,
Herskesyg og stolt og snild,
Hader hver Medbeilerinde
Til hans Yndest og hans Ild!
Ære-Lysten dog kun føder
Blodig Strid og Krøbling-Konst,
Ei hvad Livet ham forsøder,
Som ei leve vil omsonst;
Hvor man seer, og hvor man hører
Kilderne til Daad og Dyd,
De Indbildnings-Kraften rører,
Favnes ømt og giør den Fryd,
Musers Chor og Helte-Laget,
Da til Livets Brug og Lyst,
Springer ud af Favnetaget
End i hver en Ædlings Bryst!
Derfor alle Skjalde sjunge
Om Olympens Gude-Hær,
Som Livsaander evig unge,
Allevegne Hjertet nær!
Herakles var mit Helte-Navn
I alle Græske Munde,
Og det var til Helleners Gavn
Jeg gjorde hvad jeg kunde!
Og kunde jeg til Folk i Rom
Faa't Ram med Kæmpe-Næve,
De skulde aldrig døbt mig om,
Og ei om “Kiøllen” væve;
Men da jeg reiste rundt paa Jord,
Og giorde lyst blandt Jetter,
Jeg fandt af Rom slet intet Spor
Paa Høie eller Sletter;
Dog, hvor man siden spilled Bold
Med Helte-Been og Skygger,
Ved Tibrens Bredd, en arrig Trold
Jeg slog i tusind Stykker!
Det blev for langt at kvæde om
Min Byrd og al Bedriften,
Men at fra Asien jeg kom,
Det kan man see af Skriften.
Med Cadmos fra min gamle By
Jeg flytted ud til Theben,
Og fødtes der paa Græsk paany,
Skiøndt Vuggen var lidt kneben!
En Søn af Zeus dog først og sidst,
Og af en yndig Moder,
Jeg var for Resten ganske vist,
Hver Helt mig kaldte Broder;
Og skiøndt der af min haarde Haand
Gik Ry paa Hav og Heder,
Det var dog for min bløde Aand
Jeg kaldtes “Muse-Leder!”
“Herkulisk Arbeid” mener vel,
Naar det paa Romersk læres,
At slæbe fælt og slaae ihjel,
Til Aanden reent fortæres;
Men paa Hellenisk i hvert Kald
Man Aand og Smag maa bruge,
Jeg rensed vel Augias Stald,
Men lod dog Andre muge!
Jeg mangen Morder slog ihjel,
Og græd ei, for han blødte,
Men Livet kun, ei Død og Hel,
Jeg dermed vilde nytte!
Thi er det og min største Daad,
Som senest gaaer af Minde,
At jeg mod Døden skaffed Raad,
Skiøndt det var svart at finde.
Jeg vovede mit unge Liv,
Ned i de Dødes Rige,
Og saaes med en Venne-Viv
Derfra igien opstige;
Og Helveds glubske Bindehund,
Som ei kan giøe, men gaber,
Jeg nødte til at holde Mund,
Den Roes jeg aldrig taber!
Jeg gaaer nu dobbelt, siger man,
Tom Helte-Aand og Skygge,
I Zeuses og i Plutos Land,
Det er en sjelden Lykke,
Dog siger Plato: den har Hver,
Som er med Aand ilive,
Saa han for hvad han ret har kiær
Kan tale godt og skrive!
Knap veed de Lærde, hvor jeg laae,
Paa Blomster-Landets Kyster,
Men godt mig kiende dog de Smaa
Fra Hektors Kæmpe-Dyster!
Jeg skinned kun i Morgengry,
Med Barne-Øine synet,
Før Soel gik op bag Tordensky,
Var Ilion nedlynet!
Dog, Skjalden med sin Harpeleg
Min Aske Bod har givet,
Jeg i en Lignelse opsteg
Med Barne-Heltelivet!
En Søn af Hellas, faur og fri,
Var Iliadens Sanger,
Og Fader til de Muser ni,
Hvormed Athenen pranger!
Homeros var hans Gaadenavn,
Den Oldermand for Skjalde,
I London og i Kiøbenhavn
Man maa ham Mester kalde!
Ja, overalt, hvor Kamp og Krig
Ei blot med Hænder føres,
Ved Priams Sorg og Hektors Lig
End ømme Hierter røres!
Og overalt, hvor Ordets Klang
Er Ørets Lyst og Glæde,
Har Tungen Mod paa Trojas Sang
Med Fynd at efterkvæde!
Saa kæmpe end for Priams By
Hellener og Trojaner,
Om Helena og Heltery,
Paa klare Skyggebaner!
Ja, Agamemnon og Akil,
Med ædle Følgesvende,
I Drømme deres Ridderspil
Fornye til Verdens Ende!
Og mens man kappes om, hvo bedst
Kan Sangen oversætte,
Tilfods man fører og tilhest 
Den gamle Kæmpe-Trætte!
Navne jeg holdt ikke meget paa,
Naar kun jeg havde Tingen,
Hvor det for Ingen var godt at gaae
Der kaldtes helst jeg “Ingen!”
Tilfælde var det, som vel man veed,
Hos Trolden Polyphemus,
Mueligt, der var ikke bedre Fred
Hos Romulus og Remus!
Romerne vilde kanske forlangt,
Jeg skulde med Numa kysses,
Det, med alt andet Flaut og Vrangt,
Nu falder paa Ulysses!
Grækerne kiende mig nok igien,
Og kalder mig “den Gamle”,
Og hvor Odysseus kommer hen,
Man lærer Græsk at samle!
Reiserne mine, al Verden om,
Hvor man har Seil og Aare,
Ogsaa Homeros ihukom,
Det dadler kun en Daare;
Der, hvor jeg aander endnu i Løn,
Vi mindes det med Gammen,
Jeg og Eumæos og min Søn,
Saatit vi tale sammen!
Vel har man kaldt det et Ædedigt,
Men Mad skal Mund jo have,
Hvor ikke Noget er spiseligt,
Man faaer en sulten Mave,
Hundskere Ting er der ei paa Jord,
Det fandt jeg mange Gange,
Fastende Hjerte giør knubbet Ord,
Ved Borde og i Sange!
Thi er mit Raad til hver Skolepog,
Trods Pjit og Pjat af Somme:
Spiis Odysseen paa Moders Sprog!
Den skal dig vel bekomme.
Græker den mored i tusind Aar,
Og hvem den stak under Stolen,
Alderdoms Vinter for Ungdoms Vaar
Indsmugled i Drenge-Skolen!
Lærerig er og den Morskabs-Bog,
Dig møder ei Stort i Livet,
Som sig jo speiler i mine Tog,
Forklaringen er dig givet.
Menneske-Aanden fra Arildstid
Blev fristet trindt paa Jorden,
Derfor den trænger til Kløgt og Vid,
I Syden og i Norden!
Aldrig man kommer til noget Stort,
Undtagen store Taaber,
Uden igiennem den snevre Port,
Hvor Svælg til Andet raaber!
Menneske-Aanden fra Arildstid
Skal, i de sidste Dage,
Sikkerlig mærke derpaa med Flid,
Hvordan jeg kom tilbage!
Stævner den over det vilde Hav,
Til Hjemmet Reisen fremmer,
Immer da over den aabne Grav
Vil lokke Sirene-Stemmer!
Føielig Vind er Ledsager kiær,
Men ei paa Vind du stole!
Kommer du sovende Hjemmet nær,
Du vaagner i Modgangs Skole!
Kun hvad der trodse kan Vind og Strøm,
Phæakers Gaade-Snekke,
Drømmende bringer dig sikkert hjem,
Hvor Havfru-Toner vække!
Iros, han findes i hver en Krog,
Og indbildsk han sig bryster,
Dages en Kæmpe, da seer man dog,
Han er en ussel Kryster!
Beilere mange der altid er
Til Bruden rig og fager,
Een dog kun haver den Ædle kiær,
Og Resten hun bedrager!
Aanden har altid en Viv iløn,
Som over Kongen sørger,
Hjertet har altid en lille Søn,
Som om sin Fader spørger!
Aanden og Hjertet har hver sit Sprog,
Dem lærer seent Forstanden,
Konge og Dronning, som i min Bog,
Dog kiendes ved hinanden!
Sammen de have hvad Ingen veed,
Undtagen de alene,
Skillerum mange de river ned,
Hvad saa end Tosser mene!
Navne forandres i Tidens Løb,
Men Tingen er den samme,
Aanden forglemme ei kan sit Svøb,
Og Hjertet ei sin Flamme!
Det var min Lyst at reise vidt,
Og høre Manges Tale,
Min Vidskab den, at spørge frit
I Hytter og i Sale!
Det var min Konst at høre godt,
Og drages ret til Minde,
Og saa fortælle Stort og Smaat,
Som det mig faldt paa Sinde!
Jeg var i Tyrus og i On,
I Memphis og Syene,
I Susa og i Babylon,
Ved Guders Bauta-Stene!
Da Grækenland var i sin Glands,
I Perser-Rigets Dage,
Da vandt og jeg en Hæders-Krands
Med Verdens-Løbets Sage!
Det var for mig en Hoved-Sag,
Som Traaden i det Hele,
At lyse op det gamle Nag
I tvende Verdens-Dele!
Det gamle Nag, den lange Tvist,
I Øst og Vest tillige,
Som avled sørgelig tilsidst
De store Perser-Krige,
Dem saae jeg ingen Ende paa,
Og alle Græske Seire,
Mig syndes, vilde lidt forslaae
Mod Østens Folke-Leire!
Hvad var dog al Helleners Magt
Mod Perser-Kongens Vælde,
Phønicers Rigdom, Susas Pragt,
Ægyptens Kløgt og Ælde!
Hvad var Athen og Sparta vel
Mod Babylon at regne,
Taygeton mod det høie Fjeld
I Tauros-Kiædens Egne!
Hvordan kom vel til Grækenland
De høie Guders Navne?
Mon ikke over vilden Strand
I Asiaters Stavne!
Hvorfra kom Lov og Bogstav-Skrift,
Kom Duen i Dodone,
Som varslede om stor Bedrift
I fremmed Takt og Tone?
Herakles selv, den Halvgud skiøn,
Nu al Hellener-Trøsten,
Da ei var født Alkmenes Søn,
Lovsunget blev i Østen!
I Tyrus jeg hans Tempel fandt,
Jævnaldrende med Byen,
Ved Nilen hørde jeg for sandt,
Hans Ælde gik til Skyen!
Dog, Alting staaer i Himlens Haand,
Det Kserxes maatte sande,
Og Ære vandt den Græske Aand
Nys over alle Lande!
Ved Nilen man det snevre Pas
Med Gaade-Runer staved,
Og priste høit Leonidas,
For Konge-Bad, han laved!
I Tyrus blev man rød og bleg,
Ved Nyn paa Kæmpe-Visen
Om, hvem i en Olympisk Leg
Ved Salamis vandt Prisen!
I Babylon med Iver brød
Chaldæeren sin Hjerne,
Og fandt, at Perser-Kongens Død
Stod i Platæas Stjerne!
Med Seiren der, og samme Dag
Ved Asiens Mykale,
Med Græker-Aandens Mester-Slag,
Sig sluttede min Tale.
Vidt over Hav sig Rygtet svang
Derom paa Ørne-Vinger,
Og daglig med Helleners Sang
Det videre sig svinger!
En Nisse-Konge var jeg kun,
Da Spir jeg fik at føre,
Men Andet om en liden Stund
Al Verden fik at høre!
Hellenerne var studse nok,
Men jeg vil ikke dølge,
Dem lærde godt mit Sværd i Flok
Min Kæmpe-Lur at følge!
Saa gik jeg over Hellespont,
Den hele Jord at vinde,
Og at mit Sværd forstod sin Dont,
Fik Perserne at finde!
Jeg fældte brat i Skjolde-Læ
De store Perser-Hære,
Saa let som man det hule Træ
Med Sav kan overskiære!
Jeg tæmmed Skytherne i Nord,
Jeg Hinduer hjemsøgde,
Og vandt, om ei den hele Jord,
Saa dog det største Røgte!
Ja, Daaden min gav Stof til fleer
End tusind Helte-Sange,
Kun Skade, at ei een Homer
Jeg fandt paa Tog fuldmange!
Vel fulgde Een mig, hvor jeg foer,
I Fløiel jeg ham klædte,
Men ei om mig han kvad et Ord,
Hvor godt jeg ham end stædte!
Han var mod Den saa kold som Iis,
Der vilde ham forgude,
Opvarmedes ei til min Priis
Selv af min Hoved-Pude!
Thi blev jeg baade leed og kied
Af Skjalden paa det Sidste,
Og putted ham i Graven ned,
Dog i en gylden Kiste!
Nu ogsaa kied af Helte-Navn,
Som Alle det kan bære,
Jeg drukken tog en Sky i Favn,
Og kræved Guddoms-Ære!
Jeg Indtog holdt i Babylon,
Alt som en Gud i Drømme,
Dog med Guld-Bægeret i Haand,
Jeg fandt, det lod sig tømme!
Ja, her udtømde overbrat
Jeg Dødeligheds Bæger,
Og fandt, at i den sidste Nat
Ei Drømmen vederkvæger!
Min Guddom sank med mig i Grav,
Mit Herredom tillige,
Dog Ry der gaaer fra Hav til Hav
Af Alexanders Krige!
Med Staden paa Ægyptens Kyst,
Det spaaed Aristander,
Vidt over Tidens Bølger lyst
Giør Navnet Alexander!
Vestenfra jeg kom, og gik,
Som en Sky mod Solen,
Satte i et Øieblik
Græsk paa Dronning-Stolen!
Men i Græsk er Enighed
Hvad man leder efter,
Derfor brat sig paa hver Leed
Deelde mine Kræfter!
Græsk da vel en Dronning blev
Over brede Vange,
Men med Pen og Spyd man skrev:
Kongerne blev mange!
Hellas kom vel under Een,
Nam dog seent at lyde,
 Thi i Sparta og Athen
Pleied man at byde!
Ved Orontes og ved Nil
Reiste sig med Glimmer
Throner i den græske Stil,
Vaklede dog immer!
Ogsaa mine Stamme-Træ'r
Paa det falske Stade,
Seleucider, Ptolomæ'r,
Hyppig skifted Blade!
Skildte Fingre bøies let,
Det i korte Krige
Ørne-Kloen lærde net
Alexanders Rige!
Dog det kiendes paa min Færd:
Støvets Drot er Aanden,
Som i Munden har sit Sværd,
Vinge-Spyd i Haanden!
Støvet ei, der sank i Grav,
Aand var Rigets Stifter,
Selv naar mat den gaaer ved Stav,
Øver den Bedrifter!
Staven er mit Spir og Spyd,
Som til Rygtet svarer,
Saa mig hylde end med Fryd
Skyther og Barbarer!
Da Alexander den Stores Sværd
Ved Nilen blinked i Herrefærd,
 Han bød mig bære sit Konge-Navn,
Fra Slægt til Anden i Dronning-Favn,
Men ei ved Nilen jeg dog blev sat:
Der kom en Skygge, ved Midje-Nat,
Af Græker-Skjalden med snehvidt Haar
Til Verdens-Drotten i Ungdoms-Aar,
Og varsled om mig, som Græker-Stad,
Med Gaade-Ord af sit gamle Kvad:
“En Øe der ligger i vilden Strand,
Med Pharos-Navn ved Ægypti Land!”
Saa randt jeg op mellem Hav og Sø,
Og Bavn jeg tændte paa Pharos-Øe,
Den lyste vidt over Snekkens Vei,
Langt meer end Bavnen dog lyste jeg,
Fordunkled Memphis og Thebe med,
Som alle Musernes Hvilested,
Som Alexander den Stores Grav,
Som Verdens-Laden ved Middelhav,
Til Verdens Ende med Priis bekiendt,
Som Pyramiden af Pergament,
Som Labyrinthen af Hjernespind,
Kolos af Lærdom med Stjerne-Tind!
Ægypters Viisdom, og Grækers Vid,
Kom med Ebræernes Spaadom hid,
Og, sammentryllet med Trolddom ny,
En Lære-Bygning stak høit i Sky.
“Alexandriners Philosophi,”
Som alle Sjæle kan rummes i!
Og Konsten steg, som til Bierge-Top,
Hvor Haar man kløved og Ord skar op,
 Og Muse-Navne de Døttre fik
Som gold mig fødte Fru Grammatik,
De konstiggiøre selv Barbari,
Giør mest af hvad der er Intet i!
Nu er jeg gammel med iisgraat Haar,
Har staaet over totusind Aar,
Og døiet meget her i min Huk
Af Saracen og af Mameluk,
Men blev dog rørt, da jeg tog i Favn
Med Bonaparte det største Navn,
Som over Hav eller Ørk kom hid,
Fra Alexander den Stores Tid!
Min Mehem-Ali, skiøndt Tyrk af Byrd,
Paa Tyrke-Pesten dog holder Styr,
Er Macedoner dog og af Navn,
Og muddrer op i min gamle Havn,
Saa atter fra mig der spørges Nyt,
Og Verden kalder mig Neophyt!
Som gamle Kudske med Skrald og Smeld,
Jeg faaer at nøies med Skin af Held!
I Arkadien jeg saae,
Mellem Hyrde-Fløiter mange,
Verdens Lys bag Skyer graa,
Hørde faure Vugge-Sange
Om det gamle Grækenland,
Guders Lyst og Musers Hynde,
 Om dets Roes paa Bjerg og Strand,
Spartas Kraft, Athenens Ynde,
Hyrde-Livet frit i Mag,
Som sig for Arcader egned,
Og om Mantineas Slag,
Hvor Epaminondas segned!
Ei dog meer, som deilig meldt,
Blomstred for mig Hellas-Haven,
Asken af den sidste Helt
Selv som Dreng jeg bar til Graven!
Hvad jeg størst paa Jorden saae,
Stigende til Ærens Tinde,
Det var Rom i Kjortel graa,
Grækers strænge Herskerinde!
Selv i Romersk Fangenskab
Sad jeg under Ørnens Vinger,
Giætted dog, at Magt dem gav
Kun en stærk usynlig Finger!
Kun halvtredsindstyve Aar
Der forløb fra Zama-Slaget,
Hvor først Bod for Banesaar
Rom fik under Skjoldetaget,
Da var hele Verden alt
Blevet til et Romer-Rige!
Selv jeg saae, Carthago faldt,
Saa det aldrig meer kan stige;
Macedonien er vundet,
Grækenland er underlagt;
Syrien er lænkebundet,
Og Ægypten under Vagt!
 Nu er alle Dages Aften,
Verden ligger i en Døs,
Lavt er Modet, slap er Kraften,
Tugten kun er mageløs!
Hvad dog end paa gamle Dage
Trøster mig, som Spaadoms-Sang,
Er, at naar jeg seer tilbage
Over Tidens Bølge-Gang,
Noget seer jeg, som, begravet,
Altid dog staaer op paany,
Liig Apollon, som fra Havet
Stiger morgenrød i Sky:
Det er Sandhed, klar og ægte,
Meer end Vold og meer end List,
Meer end Alt kan Sandhed mægte,
Thi den seirer dog tilsidst!
Trøst dig, Hellas, ved den Tanke,
Vinter hvid har Foraar grønt!
I din Favn end Hjerter banke
For hvad sandelig er skiønt!
Dage gik der meer end een,
Mens jeg kom paa Fode,
Mange fleer, den Sag er reen,
Mine Mure stode;
Femogtyve Hundredaar
Er for mig kun som igaar.
Byen høibedaget!
Mageløs ei blot i Aar,
Mellem Hoved-Stæder,
Mageløs i Dronning-Kaar,
Mellem Konge-Sæder,
Mageløs i Eet og Alt,
Evig, hellig, classisk kaldt,
Det er Rom alene!
Konge-Staden kaldtes jeg
Selv i Pyrrhi Dage,
Da af Konge-Slægten
     ei Barn der blev tilbage;
Det var Majestæten min,
Som slet Ingen kaldte sin,
Alle lod tilsyne!
Keiserinde-Navnet just
Stilling min betegned,
Førend Cæsar og August
Æren sig tilegned,
Herskerinde kaldtes Rom
Netop da al Verden om,
Romas Herre Ingen!
Hellig, ret med Fynd og Klem,
Blev jeg uden Mage,
Som det ny Jerusalem,
Alt i Neros Dage;
Fra den store Martyr-Stund
Reen jeg staaer paa hellig Grund,
Paa Apostel-Graven!
Jeg har Paven helliggjort,
Som Fornuften lærer,
Jeg er Himmeriges Port,
Han min Nøgle-Bærer,
Kun hos mig, den Sag er reen,
Nøglen af Apostel-Been
Bæres kan og bruges!
Kiætteri det er og Fjas,
Hvad man sige turde,
At Gregor og Bonifas
Sædet helliggjorde;
De udvalgde mig jo ei,
Paverne udvalgde jeg,
Fødte dem med Smerte!
Classisk er Horats, Virgil,
Og den hele Række,
Kun fordi de gjorde Stil
Inden mine Vægge,
Da den ægte, sunde, Smag
Helligholdt sin Bryllupsdag
Her med Tiber-Guden!
Det var en Guldbryllups-Dag,
Begge gik ved Staven,
Og, for Skiæbnens haarde Slag,
Brat de sank i Graven;
Lige indtil denne Stund,
Immer dog paa Classisk Grund
Giør de Underværker.
Kiætterne i Nørre-Led
Kaldte mig en Skygge,
Vilde sig en Classiskhed
Af min Skrift opbygge,
Latterlig de, som tilforn
Mestrene for Babels-Taarn,
Ei forstaae hinanden!
Alt de i Trehundred Aar
Gjorde Stil som Aber,
Sagde selv, at fra igaar
Ligheden sig taber,
Finde vel imorgen ud,
De kun blev med Hovedbrud
Dobbelte Barbarer.
Midlertid min ægte Smag
End giør Underværker,
Skaber sig til Dommedag
Stolte Mindesmærker,
Død kun saared den omsonst,
Op af Graven ved dens Konst
Mylre Bauta-Stene!
Tidlig jeg blev “evig” kaldt,
Bliver det end silde,
Og er mine Dage talt,
Gaaer det Verden ilde;
Thi med mig, sin Hovedstad,
Smagens Sæde, Øiets Bad,
Verden staaer og falder!
Verdens-Klogskab er mit Navn,
Derfor stræber jeg at knytte
Hele Verdens sande Gavn
Til hver Enkelts Egen-Nytte;
Glipper det, som let kan skee,
Er det dog en stor Idee!
Tosser kun det ei forstaae,
At, vil Verden ret man styre,
Man den først indtage maa,
Om end gode Raad er dyre;
Over Tossens Ak og Vee
Stolt mig hæver min Idee!
Naar en Mand, for han er stærk,
Hele Verden vil indtage,
Det er ikkun Børne-Værk,
Praleri og spildt Umage,
Blinde kun det ikke see,
Dybere laae min Idee!
Jeg gav Ly og Borger-Ret
Til en dygtig Røver-Bande,
Haabede med deres Æt
At indtage alle Lande,
Og paa deres klare Sprog
Giøre hele Verden klog!
Krybe skal man, før man gaaer,
Vil man ei paa Næsen dratte:
 Først i et Par Hundred-Aar
Lærde Rom sig selv at fatte;
Til at smække Stort af Hest
Haand paa Smaat sig øver bedst!
Hvad der ei er vant til Tugt,
Naar det skubbes, gierne stritter,
Saa kun langsomt jeg fik Bugt
Med Etrusker og Samniter,
Var i Alexanders Tid
End dermed kun godt paa Glid!
Kostbart er det første Skridt,
Farligt var for mig det Andet,
Thi jeg kommet var saa vidt,
At jeg maatte over Vandet,
Og i Veien laae en Blok,
Som var uforskammet nok!
Det var en forgiftig Ting,
Middel-Havets store Drage,
Glat som Aalen, snu i Spring,
Kort og godt, det var Karthage,
Som med punisk Kræmmer-Aand
Fristede min Kæmpe-Haand!
Dog, skiøndt Hannibal mig faldt
Plump med Døren ind i Huset,
Jeg tilsidst dog strøed Salt
Hvor Karthago laae i Gruset,
Snildt jeg fanged Ræv med Ræv,
Edderkop i Spindelvæv!
Da den rette Lige-Vægt
Grækerne ei kunde ramme,
Tog jeg i min Vare-Tægt
Deres Stæder med det Samme;
Fik, for Ømhed vel bekiendt,
Riger og ved Testament!
Endelig den Dag oprandt,
Som taalmodig var udregnet,
Da sig Middel-Havet fandt
Af mit Rige vel indhegnet;
Men dets lykkelige Kaar
Kosted mig syvhundred Aar!
Nu af Verden Alt var mit,
Som jeg agted værdt at nævne,
Til det store Kæmpe-Skridt,
Fandt hos Røverne jeg Evne;
Saa nu gjaldt det kun derom,
At forvandle Alt til Rom!
Skal til hele Verdens Gavn
Virke Alles Egen-Nytte,
Maa sig i en Keiser-Favn
Alles Skæbne sammenknytte;
Saa mig ret forstode just
Sylla, Cæsar og August!
Skade kun, at hvo ei har
Nogen Jævning over Mulde,
Vorder let en Himmel-Nar,
Som det Nero blev tilfulde;
 Retter Alt sig efter Krumt,
Selv det Kloge synes dumt!
Dog, min store Verdens-Plan
Ingen Nero kan forrykke,
Hæver kun Vespasian,
Som er Lyset til hans Skygge;
Vei til Kiærlighed og Had
Bedst i Høiden skilles ad!
Men hvad mig i Hjertet skar,
Var den Forskiel, jeg opdaged
Mellem Skythe og Barbar,
Som til Krig mig end nødsaged,
Da til Skole-Gang og Lov
Høit jeg havde Fred behov!
De forvovne Skythe-Børn
Ikke blot afbrød min Hvile,
Men de vingeskiød min Ørn,
I en Sky af skarpe Pile,
Saa ved Euphrat og ved Rhin,
Brat han glemde sit Latin!
Nys og fik jeg om en Sø,
Lønlig under Nørre-Lide,
Brusende om Herthas Øe,
Mylrende af Kæmper stride,
Siden jeg, desværre, fandt,
Rygtet var kun alt for sandt!
Dog min Plan sit Bane-Saar
Gav en Tro, som har ei Mage,
Thi den fløi som Ild i Blaar
Trindt om Land i kolde Dage,
Trodsed Ild og Sværd og Kløgt,
Og henveired Dødens Frygt!
Til min store Hjerte-Sorg,
Den fordømde Egen-Nytte,
Hvormed jeg paa Roma-Borg
Alting vilde sammenknytte,
Og Dens Skjalde helst besang
Roms og Verdens Undergang!
Hvad jeg agted mindst paa Jord,
Fandt jeg nu dog, var det Store;
Thi jeg saae, et Troens Ord
Intet Sværd kan giennembore,
Lagt paa Baal, det gløder kun,
Farende fra Mund til Mund!
Skulde ei jeg reent forgaae,
Med den Tro jeg maatte thinge,
Prøve, om den ei, paa Skraa,
I min Plan sig lod indbringe,
Saa den, til sit eget Gavn,
Lod mig raade i sit Navn!
Forbund er en farlig Sag
Med hvem stærkest er i Grunden,
Derfor end et Hoved-Slag
Vovede min Haand med Munden,
 Men opgav med Julian
Mat sin gamle Verdens-Plan!
Spiret uden Lov og Dom
Tog nu Skyther og Barbarer,
Og til Kæmper, selv i Rom,
Jeg beholdt kun Præste-Skarer;
Hvor der messedes Latin,
Immer dog var Æren min!
Snildt jeg nu i Vatikan,
Af en Franke-Drot husvalet,
Omarbeidede min Plan,
Efter Kirke-Ritualet,
Saa bogstavelig i Pagt
Haand og Mund gav Pave-Magt!
Verdens-Klogskab er mit Navn,
Derfor stræber jeg at knytte
Hele Verdens sande Gavn
Til hver Enkelts Egen-Nytte;
Glipper det, som let kan skee,
Er det dog en stor Idee.
Altid var det Prøven værd,
Om af Præster skabes kunde,
En almægtig Romer-Hær,
Som gik aldrig meer tilgrunde,
Og som gav, for billig Priis,
Verden Pas til Paradis!
Tosser det kun ei forstaae:
Vil en Stærk man overvinde,
Maa man der ham overgaae,
Hvor hans Største er at finde,
Og at kun af Over-Tro
Lod sig Troen overgroe!
Sammenflyde maa, engang,
Magten i en Keiser-Pave,
Som med Sværd og Gude-Rang
Holder Pøbelen i Ave,
Mens for alle kloge Folk
Han er kun Fornuftens Tolk!
For det store Maal at naae,
Som jeg øiner, vel tilmode,
Er mig, naar de kun forslaae,
Alle Midler lige gode:
Alle Veie gaae til Rom,
Og kun een gaaer oven om!
Længe har den Vei mig brudt,
Som mit Hoved, saa min Bane,
Trods min Sværte og mit Krudt,
Bedst dog beed den gamle Vane,
Knap er end saavidt det bragt,
At den Vei blev ret aflagt!
Tiden strider, Banen med,
Noget dog tilsidst maa vinde,
Verdens-Fred maa finde Sted,
Hvor end Fredegod er inde;
 Hvad, om han til Verden kom
Dog med Konningen af Rom!
Jeg, med Kraft og Kløgt og Konst,
Under Korset, som paa Thronen,
Ei to tusind Aar omsonst
Beilet har til Trilling-Kronen,
I det Mindste dog paa Een
Funkle maa dens Ædelsteen!
Klart er Ordet, jeg har ført,
Stor er Planen, jeg har fattet,
Fiin er Farven, jeg har rørt,
Deilig Stenen, jeg har glattet;
Alt er hans, som Gaaden veed,
Troer paa mig og falder ned!
Rom, al Verdens Herskerinde,
Alle Guders Yndlings-By,
Gjorde jeg til min Slavinde,
Vandt og derved Gude-Ry!
Mangt et Huus, før jeg blev Ene,
Sank i Gruus, men jeg for Tegl
Byggede med Marmor-Stene,
Bøded saa paa alle Feil!
Mangt et Hoved maatte springe,
Ogsaa Ciceros det graa,
Før jeg rigtig kunde bringe
Alt til efter mit at gaae,
 Men da jeg fik Lov at raade,
Gjaldt for Retten immer Naade!
Mig og Livia til Ære
Neppe siger Prosa Nok,
Som af Livius kan lære
Hvo hans Phraser har i Flok,
Men at man mig helst bør kalde
Gud for alt hvad jeg bedrev,
Vidne trofast mine Skjalde,
Som det ei for Intet skrev,
At, trods Avinds tomme Skvalder,
Og Sophisters Hjerne-Spind,
Digternes den gyldne Alder
Virkelig med mig gik ind,
Saa om mig og Roms Poeter
Spaaed Nilens syv Propheter!
Derfor end, af alle Skygger,
Jeg det hører med Plaseer,
At paa Maro Verden bygger,
Fremfor paa den graa Homer,
Sluttende: trods alle Lyder,
Og hvad Momus kalder Aag,
Bugned dog den Tid af Dyder,
Da selv Digteren blev klog,
Gjorde Vers, som man giør Tøier,
Brugde Guder kun til Stads,
Var begeistret kun for Løier,
Som Ovid, og som Horats,
KrandsendeKrandsede med Tusindfryder
Bonde-Dont og Borger-Dyder!
Freden blev min Kiæle-Dægge,
For den kaldte mig August,
Skade kun, at skarpe Egge
Huge nær saa godt ei Rust!
Jammer-Skade, at Germaner,
Tølpere i Bjørne-Skind,
Tog fra Varus mine Faner,
Og forbittrede mit Sind!
Dog, om end min Guddom halter,
Før jeg kom i Skygge-Lag,
Staaer og falder dog mit Alter
Kun med Verdens gode Smag,
Thi det staaer paa gyldne Stave
I Apollos Kiøkken-Have!
Jeg, i denne Verdens Sprog,
     Har paa Jorden intet Rige,
Men en Konge er Jeg dog,
Det med Sandhed Jeg maa sige,
Røsten min er Sandheds Tolk,
Dens Tilhørere mit Folk!
Min Prophet i gamle Dage,
Daniel ved Babels Strøm,
Saae mit Rige uden Mage
Speile sig i Kongens Drøm,
Som den Steen, der sært oprinder,
Alle Malme overvinder,
Voxer til i Syd og Nord,
Fylder op den hele Jord!
Guld og Sølv Propheten kaldte
Rigerne i Østerleed,
Godt han saae, og ret han talte,
Siger Den, som Alting veed,
Kaabberød og kaabberklinger
Var den Græske Vættes Finger,
Og som Jernet skarp og kold
Romer-Folkets Vid og Vold!
I den samme Jernets Alder
Dog opretted Himlens Gud
Rige nyt, som sit Han kalder,
Breder vidt i Verden ud;
Det Hans Kraft skal aabenbare,
Det skal vinde, det skal vare,
Volde alle Throners Fald,
Siger Sandheds-Aandens Skjald!
I det Rige jeg er Konning,
Dertil født i Bethlehem,
Kirken kalder jeg min Dronning,
Hendes Stad Jerusalem,
Kongelig dog kun i Aanden,
Alle Trælles Træl for Haanden,
Var jeg før, og er endnu
Kirke min med Dronning-Hu!
Sandheds Aand er over Mine,
Derfor har de Sandheds Kaar,
Her i Verden Spot og Pine,
Til det store Gyldenaar,
 Da al Verden skal vansmægte,
Det kun adles som er ægte,
Det kun staae, som har sin Rod
I den Sandhed: Gud er god!
Jøde-Konge uden Throne,
Med en Purpur-Kaabe mør,
Med en snever Torne-Krone,
Og til Scepter kun et Rør,
Det var Navnet, det var Dragten,
Som mig undte Romer-Magten,
Et “Hil være Dig!” med Spot,
Skatten til Guds Riges Drot!
End er og adspredt, som Jøder,
Folket mit paa Jordens Bold,
End jeg under Kronen bløder,
Taaler Spot og Overvold,
Men engang skal Bladet vendes,
Folket samles, Buen spændes,
Ærens Drot fra Fredens Hjem
Krones i Jerusalem!
Medens Mellemtiden rinder,
Tabt kan synes mangt et Slag,
Men sit Tab dog brat forvinder
Kongen under Kirke-Tag;
Med Hans Brynje over Hærden,
Een kan trodse hele Verden
Derfor kiendes bedst i Baand
Min og Sandheds Konge-Aand!
Mundens Ord er Aandens Sværd,
Det til Marv og Been kan trænge,
Sløves ei i Herrefærd,
Stak i Skeden altfor længe,
Mens man tit, med Sværd i Haand,
I mit Navn forfulgde Aand,
Og afhugged mangt et Øre,
For kun mig det vilde høre!
Ei med Guld, og ei med Staal,
Men med Aand og Ord alene,
Alle Folk og Tungemaal
Snart jeg vil til Mit forene;
Sandheds Ord er Aandens Soel,
Liv og Lys fra Pol til Pol,
Og evindelig mit Navn
Friheds Grund og Fredens Havn!
Mine Løbere er Lyn,
Og min Hoved-Vagt er Straaler,
Thi skal nu for Sagn gaae Syn,
At ei blot jeg Lyset taaler,
Men at, giennem Læg og Klerk,
Al Oplysning er mit Værk,
Og at over Sandheds-Thronen
Klarhed min er Lyse-Kronen!
Medens derfor Mørket damper,
Skjuler Solens Glands bag Sky,
Vandrer I, som Lys og Lamper,
Aftenskiær og Morgengry,
 Alle I, som efterhige
Odels-Retten i mit Rige!
Kiendes paa de klare Blus
Mine Embedsmænd og Guds!
Nøgen, under Torne-Krone,
Christnes Drot opgav sin Aand,
Korset var Hans Konge-Throne,
Naglen Spiret i Hans Haand;
Kun en Røver hørdes sige:
Kom ihu mig i Dit Rige!
Som et Lig han blev nedtagen,
Dødere ei Nogen var,
Salvet, svøbt i Jordelagen,
Af et frygtsomt Vennepar;
Ved hans Grav stod Romer-Vagten,
Mod hans Rige Verdensmagten!
Attenhundred Aar tillige
Fra den Time vi har talt,
Mangt et mægtigt Kongerige
Reiste sig paa Jord og faldt,
End sig dog alt Stort herneden
Dreier kun om Christenheden!
Hvem har dette Rige stiftet,
I den døde Konges Navn?
Hvem har Lyd paa Jorden skiftet,
     Gjort af Christi Fødestavn
 Helligt Land paa Hedning-Tunge,
Rosenlund, hvor Engle sjunge!
Hvem har gjort af Christus-Graven
Tvistens Æble nyt paa Jord,
For Caliphen og for Paven,
For Havdronningen i Nord,
Lamper tændt, som slukke Sorgen
I den Grav hver Paaske-Morgen!
Hvem har gjort af Julebudet,
Fra “et Barn i Bethlehem,”
Evangeliet, forgudet,
Allermest i Kæmpers Hjem!
Hvem har Legemer og Sjæle
Lært i Jesu Navn at knæle!
Petrus, Paulus og Johannes,
De var Christi Mærkesmænd
Og Hans Rige see vi dannes,
Hvor i Verden de kom hen,
Raabte høit: Han er opstanden!
Knæler, priser Guddoms-Manden!
Saa de reiste Korsets Mærke,
Priste Dødens Overmand;
Deres Ord, de vingestærke,
Overfløi den vilde Strand,
Vakde, hvor med Tro de løde,
Lyst i Nød og Liv af Døde!
Petrus, Paulus og Johannes
Røbed, hvad nu Alle veed,
 At i Eet kan Tre uddannes:
Tro og Haab og Kiærlighed,
Fra hinanden let at kiende,
Giør dog Eet til Verdens Ende!
Samme Drot og samme Rige,
Samme Aand og Livets Ord,
Giør i Grunden alle lige,
Lyser over samme Spor;
Thi den samme Daab gienføder
Alle Hedninger som Jøder!
Jøde først, var Peders Tanke,
Hedning fri, var Pauli Straf,
Begge dog de vilde sanke
Rigets Børn, hvor de dem traf;
Hos Johannes Frelser-Navnet
Under Eet dem har omfavnet.
Samme Trøst de gav i Nøden,
Over Trængsel, Skam og Spot,
Alle Tre de gik i Døden,
Glædelig, for Livets Drot;
Med Johannes Kiærligheden
Giennemgik den alt herneden!
Talrig blev den Helte-Skare,
Under Korsets Banner hvidt,
Som, trods alskens Nød og Fare,
Tog for Christus Kæmpeskridt,
Dog, som Han, der os gienløfte,
Eget Blod de kun udøste!
Derfor saae man klart ved Solen,
Om end Mund og Hjerte frøs,
Korsets Drot paa Konge-Stolen
Med en Livs-Kraft mageløs,
Helten, som med hvide Kinder
Dødens Bleghed overvinder!
Hvem har Livs-Kraft slig i Eie!
Hvem kan sprænge Dødens Baand!
Hvem Naturens Løb omdreie,
Uden Kiærlighedens Aand!
Hvad er Sandhed, om ei Ordet,
Som forgiæves kun blev jordet!
Hvem kan Riget overvinde,
Som kan Døden overstaae!
Hvem kan meer end Døden binde,
Mere end ihjæl os slaae!
Underligt, at kun de Færre
Helst vil døe for Livets Herre!
Ikkun den er fri at nævne,
Som kan giøre hvad han vil;
Hvem der sparer paa sin Evne,
Veed ei hvad den duer til;
Derfor gjorde vel og ilde
Jeg iflæng, alt som jeg vilde!
Heraf følger jo tillige,
Man kan giøre Sort til Hvidt,
Saa det intet har at sige,
For hvem, der kan handle frit,
Hvad han giør, naar som en Kryster
Ei han laster hvad ham lyster!
Seneca og Burrhus, begge,
Lærde mig, at jeg var fri,
Ved at slaae de gamle Giække,
Jeg bestyrked dem deri;
Var det Løgn, for egen Brøde
Og for min de skulde bøde!
Uden Forskiel Folk og Frænder,
Som det lysted mig, jeg slog;
Guld jeg gav med begge Hænder,
Som jeg gav, jeg ogsaa tog;
Prøved Alt hvad prøves kunde,
Som det Gode, saa det Onde,
Jeg og prøved Christendommen,
Deels med Staal og deels med Ild,
Prøven dog var ufuldkommen,
Thi, langt meer end Guldet gild,
Prøves (sagde Sancte Peder)
Skal den i hvad bedre heder!
Alle Konster, alle Dyder,
Prøvede jeg i en Hast,
Prøved alle Feil og Lyder,
Had og Yndest, Roes og Last,
 Prøved, som jeg nødig vilde,
Og tilsidst at fare ilde!
Tant det er med eget Tykke,
Støvet kun sig drømmer frit,
Ei engang en livløs Skygge
Mægted jeg at vorde kvit,
Mindre det, som, da jeg endte,
Hedere end Ild mig brændte!
Tibren rødmede af Blod,
Skyerne af vilde Luer,
Vaklende paa Kuglen stod
Fruen over alle Fruer,
Dronningen for Herredom:
Lykken i og over Rom!
Ordet gik i Spaamands-Hjem,
At omtrent i mine Dage
Skulde fra Jerusalem
Lykkens Yndlinger uddrage,
Og, trods Raaderne i Rom,
Vinde Verdens Herredom!
Trodsende paa dunkle Ord,
Som de dristig sig tilegned,
Jøderne i Harnisk foer.
Tænkde mindst, de Ord betegned
 Lykken, som med Straale-Glands
Kronede min Laurbær-Krands!
Carmel-Guden, lønlig stor,
Uden Bram og Billed-Støtte,
Klogere det dunkle Ord
Knytted til, hvad klarlig mødte,
Sanddru, sagde han, dig spaaer:
Times skal, hvad du attraaer!
Maatte da end Capitol
Først af vilde Luer gløde,
Skabde dog min Lykke-Sol
Rom en herlig Aften-Røde,
Mens for Titus sank i Gruus
Carmel-Gudens Bede-Huus!
Haard jeg var, men ei med Spot,
Ei af Lyst, men kun for Penge,
Thi de lugte immer godt,
Overstemme alle Strenge,
Guld er, hvad man saa end troer,
Over-Keiseren paa Jord!
Skade kun, at snart forbi
Det og skal med Rigdom være,
Ei selv den mig kunde fri
Fra den tomme Guddoms-Ære,
Som mig Lykken, lunefuld,
Gav for alt mit Sølv og Guld!
Purpur-Kaaben, tit opfarvet
I sin Bærers Hjerte-Blod,
Immer ranet, sjelden arvet,
Nemt itu sig rive lod;
Den paa Ny at sammenstykke,
Dertil hørde Magt og Lykke!
Kiæden mellem Jord og Himmel
Knyttet er med lønlig Konst,
Hos en broget Gudevrimmel
Søgde Mange den omsonst,
Og dog kun med Himlens Naade
Mand kan over Muldet raade!
Hvem der smile kan ad Døden,
Ham har Himlen smilet til,
Og som Sol i Aften-Røden
Dalede min Fader mild,
Rakde mig, med Favnen aaben,
Rørt sin Flig af Purpur-Kaaben!
Derfor, da mod arge Trolde
Det, ved Verdens Hoved-Stad,
Gjaldt om Stand og Stik at holde,
Til min Faders Gud jeg bad:
Du i Løn, som raader ene,
Raad og Lykke mig forlene!
Solen daled for mit Øie,
Sælsomt Straalerne sig brød,
Til et Jær-Tegn i det Høie,
Som det Seirende betød,
Vanskelig dog var at finde
Veien til i det at vinde!
Natten kom, og Søvnen endte
Langt, forgiæves Hoved-Brudd,
Drømmen Lys i Mørket tændte,
Til mig kom de Christnes Gud,
Sagde: see, til Seier danner
I din Haand jeg Korsets Banner!
Solen steg paa Himlens Bue,
Haand paa Værket var ei seen,
Brat der blev i Kors at skue,
Røden Guld med Ædel-Steen,
Hvor, paa Lykkens Løbe-Bane,
Løfted sig min Purpur-Fane!
Trolde sank, og Kæmper bæved,
For det store Himmel-Tegn;
Brat sig Verdens-Thronen hæved
Under mig med Engle-Hegn,
Rifterne i Purpur-Kaaben
Dækkede mit Straale-Vaaben!
Som den første Christne Keiser,
Er udødeligt mit Navn,
Mens Konstantinopel kneiser
Over Maste-Skov i Havn,
 Ja, saalænge Korset danner
Under Sky et Seiers-Banner!
Hvem der smile kan ad Døden,
Ham har Himlen smilet til,
Og som Sol i Aften-Røden
Lukked jeg mit Øie mild,
Da med Christen-Tøi i Daaben
Jeg ombytted Purpur-Kaaben!
Stridig Ordets Strømme rinde
Giennem Tider ved min Grav,
Immer tvistes om mit Minde
Christendom og Hedenskab;
Men hvad hos mig vandt omsider
Seierrig for Kronen strider!
Hvad Tibren med sin flakke Grund,
Kun stor imellem Bække,
Er mod mit Hav og dybe Sund,
Og Baad mod Orlogs-Snekke,
Det er paa Høi af Potte-Skaar
Det stolte Rom mod Maglegaard,
Mod Herrens Stad paa Bjerget.
Jeg er og ei et Værk af Rom,
Thi ved Helleners Hænder
Byzants med Priis til Verden kom
Før Rom fik Haar paa Tænder,
 Og medens Græsk gaaer for Latin,
Er alle Dage Æren min,
Som Hellas-Hovedstaden.
Det var den store Helgen-Drot,
Hvem Himlen skiød i Sinde,
At reise her sit gyldne Slot,
Ved Marmor-Havets Minde;
Saa Korset fik en Hoved-Stad,
Med ham, der meer ei throne gad
Imellem Afguds-Bænke!
Her fyldte sine tusind Aar
Det store Christus-Rige;
I Thule selv af Magle-Gaard
Man vidste godt at sige,
Thi Kæmper fra det høie Nord
Det kaldte Ære størst paa Jord,
At vogte mine Volde!
Thi fandt i mig et Bolværk stolt,
Araber og Osmanner,
Jeg tyve Tørninger udholdt,
Med Korset i mit Banner;
I Constantin den Stores By,
Fandt Øiet Lys, og Vidskab Ly,
I Fimbul-Vinterdage!
Gud bedre mig! den grumme Tyrk
Forspildte al min Lykke,
As Paradis at skabe Ørk,
Det er hans Mester-Stykke,
 Nu, snart i fire Hundred-Aar,
Der trives trindt om Maglegaard
Kun Haler af Hel-Heste!
Dog, selv i Faldet var jeg høi:
Alt som en Fugl af Reden,
Helleners Sprog og Vidskab fløi
Fra mig til Vester-Leden,
Og finde vel engang, paa Ny,
I Constantin den Stores By,
Høi-Skolen, de end savne!
Mellem mig og Kattegat,
Trindt omkring tillige,
I den stjerneklare Nat,
Førdes Gude-Krige,
Fugle sang derom i Lund,
Saa deraf i Øre-Sund
End gaaer Ry med Ære!
Med det store Middel-Hav,
Ei tør vi os maale,
Prise dog det gyldne Rav,
Kan og Frosten taale,
Bytte ei vor Eg og Bøg
Bort for tusind Blomster-Løg,
Sundet ei for Strædet!
Smaat er kun vort Folke-Tal,
Dog slet ingen Bølge
 Pløiet blev af Helt og Skjald
I saa stort et Følge,
Ei for Verdner kom paa Valg
Bedre Navn end Kæmpe-Balg,
Det fik Nørre-Leden!
Derfor intet Rom i Nord
Indgang fandt og Stade,
Men et Rom kun sank til Jord
For Dets Øxe-Blade;
Fra vor lille Verden kold
Løver kom med Herre-Skjold,
Skifted Ørnens Rede!
Derfor, skiøndt vor Folke-Kreds
Liden er til Skue,
Vi os finde vel tilfreds
Med vor Kæmpe-Tue,
Hvor med os, i Bølge-Gang,
Kappes Tunge-Maal og Sang,
Over Bøg og Bjerge!
Huusguder ikke var Nordens Sag,
Seierherrer var, hvad man skatted!
Runemo lærer, den Dag idag,
Kun med Fødderne Steen man glatted!
Livet var ei vore Fædre en Leg,
Men en alvorlig Kamp for dets Krone,
Den at finde paa Ærens Vei,
Var deres Haab under Odins Throne!
 Ikke til Jord trak de Guderne ned,
Vilde med dem over Skyerne himle,
Kæmpe sig frem til Udødelighed,
Hvile med Fred i det guldtakte Gimle!
Valhalds guldkammede Hane alt goel
Om Nyaarsdagen i Alfaders Rige!
Aande-Naturen det er under Sol
Ud over Timeligheden at hige;
Alle dens Længsler og alle dens Savn,
Kampen og Seiren, som Engle berømme,
Hvilen, som findes i Kiærligheds Favn,
Speiled sig stolt i de Nordiske Drømme!
Helte-Historien ei som en Bog,
Men som et Storværk i Tidernes Følge,
Finder i Edda sit Billedsprog:
Alfernes Skib paa den rullende Bølge!
Selvgjorte Guder er Menneske-Tant,
Afguders Altre maa ældes og falde,
Kæmpeaands-Haabet i Nord var dog sandt,
Droges med Døden hos Iishavets Skjalde,
Trehundred Aar efter Fidie-Slag, 
Opstod forklaret hos Øresunds Skjalde,
Femhundred Aar efter Sturlunge-Brag,
Svæver igien over Klipper og Skove,
Pløier med Kiølen det brusende Hav,
Speiler sig kiækt i den rullende Vove:
Kæmpernes Vugge og Kæmpernes Grav!
Kvadene atter i Kongernes Sale
Runge om Balder, om Odin og Thor,
Klanghornet gjalder i Bjerge og Dale,
Gyngebroes Vogter det blæser i Nord,
 Valhald opbygges til hensovne Helte,
Der sidder Odin med Saga tilbords,
Der spænde alle Ænherier Bælte,
Komme, som Kæmpernes Sjæle, tilbordstil ords!
Brat man opdager, at aldrig, i Grunden,
Uddøde Aser og Vaner hos os,
Løvhytter immer de havde i Lunden,
Munke og Kloster-Latinen til Trods!
Tirsdag og Onsdag, hver evige Uge,
De kom til Throndhjem til Upsal og Lund,
Thorsdag og Fredag, saa prude i Huge,
De kom til London, og rask brugde Mund!
Derfor da Daaden kom atter paa Tale,
Øvet af Aser i Ungdommens Aar,
Øre fandt Kvadet i Hytter og Sale,
Som kiørde Thor end med Bukke igaar!
Underlig mødes Igaar og Imorgen,
Her under Bøgen og Granen idag,
Trættes om Balder paa Straaleglands-Borgen,
Enes om Hammerens Dommedags-Slag;
Thi i vort Billed-Sprog Menneske-Aanden
Tvekampen maler som, livlig begyndt,
Længe har varet, og er dog for Haanden,
Er os fortalt, men dog ogsaa forkyndt:
Tvekampen haard mellem Livet og Døden,
Sommer og Vinter i Menneske-Vang
Folkvang den faure, hvor Storværk er Grøden,
Blomsterne Glæder og Fuglene Sang!
Hvad, uden Christus, var til kun i Drømme
Med Ham, lysvaagne, arbeide vi paa,
 Og, medens Christus for Alt vi berømme,
Stræbe for Alvor, som Thor, Ham at naae!
Bisse-Læder vel i Sko
Findes alle Dage,
Selv hvor, med Citronen, groe,
Blomster uden Mage;
Men at hele Folke-Færd
Bisse om, med Spyd og Sværd,
Sjeldent er til Lykke.
Der, hvor Jernet groer i Fjeld,
Buerne i Skove,
Drengene, i Vinter-Kveld,
Feie Skridt paa Vove,
Der var Folk med Staal i Arm,
Der var Folk med Iis i Barm,
Skyther og Barbarer!
Volde kan, hvor Jøkler staae,
Snee-Skrid Midler ringe,
Det kan hist en Gemse-Taa,
Her en Fugle-Vinge!
Saa, i Vovehalse-Vang,
Volde kan et Vink, en Sang
Lange Kæmpe-Reiser!
Det var firehundred Aar
Efter Herrens Komme,
Da i Rom og Maglegaard
Kraftens Tid var omme,
 Riget, som et Arve-Gods,
Mellem Børn af Theodos,
Skiftet til at smuldre!
Da med Hunner, fra Nord-Ost,
Atle foer saa fage,
Han, som kaldte sig, uroest,
Selv en Lande-Plage;
Det han var, med Ild og Sværd,
Dyrisk var hans Herre-Færd,
Djævelsk var hans Glæde!
Dog, kun Ørk er Dyre-Lodd,
Mark er Mande-Sæde,
Hunner faldt for Egg og Odd,
Mennesker til Glæde!
Haardt paa Haardt kun holder Styr,
Vilde nok, men dog ei Dyr,
Gother var at nævne!
Adulf, med en Flok af dem,
Pyrenæer-Dalen
Kaared til sit andet Hjem,
Byggede paa Valen,
Grundede, paa Romer-Gruus,
Der et Gothisk Konge-Huus,
Borgen i Toledo!
Keiser-Thronen nu, i Rom,
Stod paa skiøre Suler,
Styrted end før Thjodrik kom,
For en Flok Heruler,
 Men dog kun for Gothen fiin
Hynde laae paa Gylden-Skrin:
Thronen i Verona!
Det var Diderik af Bern,
Høvdingen for Riser,
Om hvis Navn end holde Værn
Nordens Kæmpe-Viser,
Skiøndt, i Apenniners Land,
Stakket kun holdt Gothen Stand,
Sank i Romer-Gruset!
Vester-Havets Dronning-Øe
Haardt det fik at finde,
At indvandre over Sø
Folk kan faae i Sinde,
Der kom Hengst og der kom Hors,
Med fuldsvart et Britte-Kors:
Gridske Angel-Sachser!
Gallien dog værre foer,
Der løb Alfar-Veien,
Gother gik i Hunne-Spor,
Saa kom Hurlum-Heien,
Og Burgunder, Alleman,
Hver tog Sit, med Negl og Tand,
Holdt det, mens de kunde!
Klodevig kom sidst og bedst,
Karl var han for Hatten,
Slog fuldmangen Mand af Hest,
Tog saa hele Klatten,
 Franker hedd hans Kæmpe-Trop,
Selv de brat sig kaldte op
Flaut i Frankerige!
Saa hver Strids-Mand tog sin Part,
Vester-Keiserdommet
Blev udskiftet i en Fart,
Gik som det var kommet!
Hvor Karthago sank i Gruus,
Gænserik et Konge-Huus
Reiste for Vandaler!
Længer paa sin Helsot bar
Øster-Keiserdommet,
Skiøndt med Narses, Belisar,
Ei til Kræfter kommet;
Selv det Bane-Saar sig gav,
Sank saa Led for Led i Grav,
Tusind Aar om Døden!
Fra Landet ved det røde Hav,
Vi gik paa lange Reiser,
Og brugde Sværd til Vandrings-Stav,
Det saae den Græske Keiser!
Ægypten var et Bede-Sted,
For vores Karavane,
Og Syrien vi toge med
Paa samme Løbe-Bane!
Nord-Afrika vi glemde ei,
Det var os vel til Maade,
Der havde vi vor Lande-Vei,
Og bygged Færge-Baade!
Med dem vi over Strædet løb,
Vi drev for Vind og Vove,
Fik Spanien for Røver-Kiøb,
Og stadsed i Cordove!
Dog, under al den Vester-Færd,
Os Østen ikke savned,
Vi maalde Persien med Sværd,
Og Indien os favned!
Det skedte Alt i hundred Aar,
Fra Mahomed at regne,
Som Ørkens Sønner til en Hjord
Forsamled allevegne!
Hans Eftermænd Kalifer hedd,
Og hvor de os udsendte,
Med Sværd til Tro paa Mahomed
Vi Hedninger omvendte!
Med Christne gik det ei saa redt,
De turde os fortælle,
Vi troed paa en falsk Prophet,
Derfor saa blev de Trælle!
Imens vor Plov den gik saa rask,
Fra Omar Seier-Fader,
Vor Hovedstad var mest Damask,
Kalifer Ommijader!
Da deres Kæmpe-Tid var endt,
For Ny vi havde Næde,
Da var vi trætte saa omtrent,
Og satte os til Sæde!
Da, som et Babylon paa Ny,
Vort Bagdad kom for Orde,
Dog Lykke i Al-Mansurs By
Ei Abassider gjorde;
Al-Raschid og Al-Mamun vel
Paa Roes og Bøger heied,
Dog blev Kalifen snart en Træl
For Trøstere, han leied!
Ja, tog Seldschukerne ei Alt,
Det var, fordi, paa Krykker,
Prophetens Jorde-Rige faldt
I Stumper og i Stykker!
Gallien besat vi fandt
Af, hvem veed hvormange,
Men vi kom og saae og vandt,
Slog og tog til Fange!
Med de Spanske Gother laae
Længe vi i Haaret,
Til dem Nok at blæse paa
Gav Araber-Saaret!
Trods vor Mur, fuldhøi og breed,
Og vort Helte-Rygte,
Røverne fra Øster-Leed
Ogsaa os hjemsøgde;
Men vor Hammer gav dem Smæk,
Han var Lande-Værge,
Saa de snart sig skrubbed væk,
Over alle Bjerge!
Mange tusind Mohrer dog
Tog hos os til Takke,
Med en lille skummel Krog
I vor Galge-Bakke!
Merovinger kaldte sig
Dengang vore Grammer,
Kongeligst i Fred og Krig
Skinned dog vor Hammer!
Sønne-Sønnen og af ham,
Keiser Karl den Store,
Red Araber-Skimlen tam,
Med sin Gylden-Spore!
Ja, til Ebro godt han kom,
Over Po tillige,
Hented Kronen selv i Rom
Til sit Keiser-Rige!
Seierrigt hans Banner foer
Indtil Raab for Resten,
Og til Eideren i Nord,
Eller dog saa næsten!
Sachserne var studse nok,
Voved tit at mukke,
Maatte med hver Steen og Stok
Dog omsider bukke!
Carolus Magnus, Franke-Drot!
I tusind Aar tillige
En Hytte liden var dit Slot,
En Grav dit Keiser-Rige,
Men under Gylden-Krone dog
End gaaer dit Navn fra Bog til Bog,
Fra Mund til Mund paa Jorden!
Hvad har du gjort i gammel Tid,
Som freder om dit Minde!
Hvad togst du vel med Storm og Strid,
Som vare kan og vinde!
Hvi gløder end, ved Ronceval,
Med Holger Danske, hver en Skjald
For Keiser Karl den Store?
Med Foden flink du stødte om
Lombardens Røver-Throne;
Med Haanden let du tog i Rom
Den gamle Keiser-Krone,
Betalde Kroningen saa godt,
At Bispen blev en Kirke-Drot,
Og du hans Kirke-Værger!
Araberen, saa stolt og stor,
Dit Glavind stak af Hesten,
Den vilde Kraft i Syd og Nord,
I Østen og i Vesten,
Du tæmmed med din Keiser-Vaand,
Og sønderbrød med Kæmpe-Haand
Den stive Irmin-Sule!
Med Sværd-Slag ingen Ridder-Stand
Der skabes i Guds Rige,
Og Blod er daarligt Vie-Vand,
Det maa vel Christne sige;
Dog Ære med den Herre bold,
Som førde Lyset i sit Skjold,
Med Korset i sit Banner!
Ja, Eginhard og Alkuin!
I løfte høit med Føie
Carolus over Constantin,
Langt bedre var hans Øie,
Han saae, det er kun Aandens Glands,
Der skabe kan en Straale-Krands
Om Korset under Bue!
Langt heller end til Lurens Klang,
I sine gyldne Sale,
Han lyttede til Skjaldens Sang,
Og til de Vises Tale!
Med Sværdet skar han Tydsklands Pen,
Saa Dens og Morten Luthers Ven,
Maa vel hans Daad ophøie!
Det lød fra gamle Dage:
Der staaer en Ask i Nord,
Derom man har en Sage,
Den og er fra ifjor!
Det er en Trilling-Stamme,
Den hedder Ygdrasill,
Trods mange Fiender gramme,
Den end er gæv og gild!
Det volde Norner milde,
Som stænke den i Løn;
Ved Dugg fra Urdas Kilde
Staaer Asken immergrøn!
Ei grebet er af Luften
Den gamle Ask i Nord,
Os lærer Blomster-Duften,
Den har sin Rod i Jord!
Os lærer Modersmaalet,
Os lærer Sind og Hu,
Den fældtes ei af Staalet,
Den groer hos os endnu!
Den groer imellem Daner,
Omkring ved Bøg og Ell,
Den groer imellem Graner
Og Fyrr paa høie Fjeld!
Som Olien paa Flammen,
Og Ræven paa sit Spor,
Paa Æblet kiendes Stammen
Det er et gammelt Ord,
Selv under Løve-Banner
Man kiender Gothlands Bjørn,
Med Angler og Normanner,
I Kamp mod Romas Ørn!
Saa Stammens Hoved-Grene
Gav hver et Hjerte-Skud,
Ei Regninger saa rene
Kan volde Hovedbrud!
Sig Gother selv kan glemme
I Storm og Vaabenbrag,
Men dog, hvor de har hjemme,
Beviser deres Slag!
Os Angler selv fortæller:
I Sli de stanged Aal,
Det dølges kan ei heller,
Dem røber deres Maal!
Af deres Naale-Borge
Man seer det, selv paa Fransk,
Normanner kom fra Norge,
Om end de talde Dansk!
Imens de Kæmper vandred,
Og lagdes under Muld,
Vel meget sig forandred
Hos Hjemmets Frænde-Kuld;
De fik og blege Kinder,
De tabde lyse Haar,
Og mange gamle Minder,
I tvende Tusind-Aar;
Men dog med Fædrelandet,
Og Nordens Modersmaal,
Beholdt de meget Andet,
End Kaabber, Kridt og Staal!
I Nordens Hjerte-Kamre
Endnu er Tønder Guld,
Og deilige smaa Hamre,
Som Jetter slaae omkuld!
I Nordens Fruerbure
End faure Vugger gaae,
Der blinke og der lure
End klare Øine blaa,
Naar de faae Lov at hvile,
Og lukkes rigtig op,
Da see de hundred Mile,
Fra Himmelbjergets Top!
I Nordens Borgestuer
End mangt et Eventyr,
Som Børn og Skjalde huer,
Paa Brallet Holder Styr!
Der sidder mangt et Øre
Paa Gryder smaa i Ro,
Og vænnes til at høre
Med Heimdal Græsset groe!
I Nordens Glemme-Bøger,
Som her ved Haanden blev,
Man finder, naar man søger,
Hvad før i dem man skrev!
Af Nordens gamle Minder,
Om Alf og Van og As,
Et Skilderi man finder,
Med Ramme og med Glas!
Foruden Glas, i Rammer,
Om end paa mølædt Blad,
Af Nordens Herre-Stammer
Staae Tegninger paa Rad!
Derved, i Morgen-Røde,
Om end besværlig nok,
Sig reiste fra de Døde
I Nord en Kæmpeflok!
Med Aser og med Vaner,
Den, giennem Øre-Sund,
Sig bryder nye Baner,
Paa Skraa fra Mund til Mund!
Just nu de sammensværge
Sig i Fostbroder-Lag,
Til Ygdrasil at værge,
Vil Gud, til Dommedag!
Dernæst, ved Hjelp af Brage,
Om han sig end forstak,
De Havet vil indtage,
Der hjelper ingen Snak,
Hvad Havet er om Jorden,
Er Ordet om Idræt,
Og Kæmperne fra Norden
Vil det indtage ret!
Dog, Værket selv maa prise
Sin Mester, om det kan;
Forstaae halvkvæden Vise,
Og hold for Tunge Tand!
Vikinger af Moders Liv,
Valhalds rette Giæster,
Strømmed sammen vi paa Hav,
Styred saa i Vester,
Kom til Bretland i en Fart,
Tog, som Kæmper, hver sin Part,
Sloges om det Hele!
Riger syv vi reiste saa,
Regner man det nøie,
Vest-Sex og Nord-Humberland
Var dog Hoved-Fløie;
Hisset var den Tydske Haand,
Her var Nordens Kæmpe-Aand,
Sjælen i det Hele!
Kronen først dog havde Kent,
Konge kan man være,
Skiøndt man af sit Parlament
Skiel og Skik maa lære;
 Over-Huset var i Nord,
Under-Huset fra i Fjor
Stemmed for det Hele!
Ina var en Vestsex-Drot,
Angler han gav Love,
Egbert var af samme Slags,
Angled Alt tilhobe,
Alfred var en Hoved-Mand,
Ædling god var Adelstan,
Sachser i det Hele!
Funt og Kors, med Augustin,
Fik vi fra det Fjerne:
Man af sine Side-Mænd
Mestres ikke gierne;
Heller end os christne ret,
Havde os vel ogsaa ædt
Britter i det Hele!
Kirken i Nord-Humberland,
Christi op ad Dage,
Himmelhøi og klippefast,
Hæved sig nu fage,
Døbde langs fra Donaus Væld,
Over Harz og Dovre-Fjeld,
Norden i det Hele!
Kloster-Skolen var og god,
Klog paa meer end Daaben,
Beda, med sin Kirke-Bog,
Bærer Viisdoms-Kaaben!
 Kundskabs-Træerne ved Rhin
Kiernelagde Alkuin:
Manden for det Hele!
Falke-Syn, fra Heden-Old,
Fulgde vore Skjalde,
Mestere i Harpe-Slag
Maa dem Norden kalde:
Lære-Digt og Spaadoms-Sang
Ligegodt i Øret klang,
Herlig i det Hele!
Cædmon var en Kirke-Skjald,
Kongelig i Aanden,
Davids-Harpen sært ham faldt
Drømmende i Haanden,
Toned høit om Paradis,
Toned til Jehovahs Priis,
Prægtig i det Hele!
Oldhjelm Sagn og Æventyr
Arved efter Brage,
Harpen kaldte, under Kors,
Heden-Old tilbage,
Bragende om Grændel Trold,
Bjovulf, Hengst og Hnæf og Skjold,
Norden i det Hele!
Viking-Magt, som Viking-Liv,
Varer sjelden længe;
Hedninger fra Viking-Hjem
Hærged Mark og Enge,
 Daad og Digter sank i Muld,
Daner tog vort Sølv og Guld,
Efterhaands det Hele!
Daner gik, Normanner kom,
Dybt vi sank i Dvale,
Keiseren med Douzepers
Kom da ret paa Tale,
Artus ved det runde Bord
Arved Heltene fra Nord:
Aanden i det Hele!
Vi til Kræfter kom igien,
Kun som Dødens Fanger,
Aanden giæsted nu og da
Enkelt Helt og Sanger,
Dog, med Synerne vi saae,
Som i Dvale mest den laae,
Slumred i det Hele!
Dvale er dog ikke Død,
Dages det derhjemme,
Fuglen vel med Fier igien
Faaer sin gamle Stemme,
Staver sig, i Glemme-Bog,
Til vort Syn, som til vort Sprog,
Herligt i det Hele!
Jeg førte ret et Konge-Liv
I York, mit Herre-Sæde,
Og Ædelburg, min Ægte-Viv,
Hun var min Hjertens-Glæde!
Hun kom fra Syd, hun kom fra Kent,
Med Bisp og Bog i Følge,
Og aldrig kunde jeg det nænt,
Sin Tro hun skulde dølge.
Tro hvad Du vil! vær mig kun tro!
Elsk lidt mig, elsk mig længe!
Det var vor Tale, begge To,
Hvor Blomster groe i Enge!
Mig huged Nordens lyse Haab,
Om Valhald og om Gimle,
Jeg tvivled om, de Christnes Daab
Gav Kæmper bedre Himle!
Jeg sad engang, som før saa tit,
Og tænkde paa det Bedste,
Min Tanke fløi som Fuglen vidt,
Men kunde Fod ei fæste!
Min Dronings Bisp som hed Paulin,
Sad hos i Aftenstunden,
Han lagde Haand paa Isse min,
Og spurgde mig om Grunden.
Jeg sank i Knæ, som rørt af Lyn,
Thi mange Aar tilbage,
Mig timedes et Drømme-Syn,
I Ungdoms Prøve-Dage.
En Flygtning var jeg da om Land,
Forjaget og forvildet,
Fortvivlende paa Gravens Rand,
I Falskheds Snarer hildet!
Da stod der som en himmelsk Aand,
Om Nat, for mig i Drømme,
Han lagde paa min Isse Haand,
Og førde Taler ømme,
Han sagde: Liv og Lykke stor
Dig venter end tilvisse,
Men troe saa Manden paa hans Ord,
Med Haanden paa din Isse!
Saadan kom Daab og Christendom
Til disse Landemærker,
Og aldrig meer jeg tvivler om,
De giør jo Underværker!
Den gamle Kæf, min Offerpræst,
En Lysalf lig fra Gimle,
Svang op sig paa den høie Hest
Og red til Christnes Himle!
Aanden lignes allerbedst,
Her i Støvets Dale,
Ved en sær og fremmed Giæst,
Underlig i Tale,
I hvis Stemme, dog med Fryd,
Hjertet hører Hjemmets Lyd!
I Nord-Humberland en Skjald
Sang om Daners Kvide,
Da en Trold i Konge-Hald
Kom ved Midnats-Tide,
Suged Blod og knuste Been,
Medens Daner sov som Steen!
Angul-Skjalden sang dernæst
Om en Gothe-Kæmpe,
Kommet som en fremmed Giæst,
Trolde-Gny at dæmpe,
Sang om Seiren under Øe,
Gothen vandt paa Land og Søe!
Bjovulf-Drapens Mester-Skjald
Glemde ei at kvæde
Om, hvor høit, ved Grændels Fald,
Jubled Daners Glæde:
Skjoldung-Drotten duehvid,
Vennesalig, engleblid!
Sagn om Lodbrok og hans Æt
Gik paa Jord saa vide,
 Som et arrigt Trolde-Sæt,
Grumt ved Midnatstide,
Da den falske Asamand
Fældte Harald Hildetand!
Til en Frelser Dane-Skov
Trængde da saa saare,
Fuglen tav, og Folket sov,
Som et Lig paa Baare,
Vække kan af slig en Døs
Kun en Bjovulf mageløs!
Ved den Gothe lignes bedst
Kæmpen fra det Fjerne,
Der og som en fremmed Giæst,
Ledt af Danmarks Stjerne,
Kom til Marken, from og prud,
Med det store Julebud!
Gothe-Navn han ogsaa bar,
Korsets djærve Kæmpe,
“Asaspyd” det er “Ansgar,”
Dog han foer med Læmpe,
Saae, som Bøg og Bølgegang,
Alt er blødt i Danevang!
Seen var Marken at besaae,
Ukrudt og at dæmpe,
Seent men sødt det at forstaae
Lærde Korsets Kæmpe:
Seent men sødt i Danevang
Lyder Nattergalens Sang!
Hele fyrgetive Aar
Gik han som paa Gløder,
Mødte dog, i Kongens Gaard
Hvad alt Surt forsøder:
Skjoldung-Drotten duehvid,
Vennesalig, engleblid!
Er din Herre som hans Svend,
Sagde han med Ære,
Ogsaa Christi gode Ven
Gierne Jeg vil være,
Døb kun du, men far i Mag!
Troen er en Hjertesag.
Det var først fra Hedeby,
Anguls Jarlesæde,
Klokke-Klangen lød i Sky,
Hvorved Trolde græde;
End om Aser hundred Aar
Harpen klang i Leiregaard!
Da, ved Gorm den Gamles Død,
Brast de sidste Strænge,
Siden Kirke-Klokken lød
Høit i Roeskild-Vænge,
Gav paa Christendommen Mod
Dronning Thyra Dannebod!
Skjold-Mø var fra Arildstid
Dana kaldt i Norden,
Dannebod, saa from og blid,
Blev, ved Issefjorden,
 Kaldt af Ham en Datter bold,
Som er baade Soel og Skjold!
Dana  sad, i Odins Old,
Bly i Borgestue,
Med et Bøge-Blad til Skjold,
Rød af Arne-Lue,
Havde kun, mod Dødens Harm,
Blomster-Haab i Engjords-Barm!
Giæsten fra det Fjerne sang:
Deilig, under Sneen,
Staaer en Blomst i Jorsalvang,
Som ei sank for Leen,
Dufter sødt hver Julenat,
Er paa Bryst en evig Skat!
Det var fremmed, det var sært,
Underligt at høre,
Dannebod dog fandt det værd
Giæst at laane Øre;
Yndelig, som Hjemmets Røst,
Stemmen klang i Danas Bryst!
Siden Jule-Giæsten kom,
Hid til disse Lunde,
Ofte Løv de skifted om,
Tusind Aar henrunde,
Dog hvert Jule-Morgengry
Kimer sødt det under Sky!
Og hver Paaske-Morgen klar,
Under Fugle-Sangen,
Yndig blomstre for Ansgar
Lilier i Vangen,
Thi med ham, i Dødens Gaard,
Dana leved tusind Aar!
Hvor smilende Kyster,
Ved Sundene smaa,
Som Broder og Syster,
Hinanden forstaae;
Hvor Hav-Fruer dandse,
Med Skovmærke-Krandse,
Paa Bølgernes Top;
Hvor Ager-Høns klukke,
For Sø-Haners Vugge,
Der voxde jeg op!
Som han, der paa Snekke
Kom spæd over Sø,
Med Odd og med Egge,
Til Dannemænds Øe,
Og vilde, hensoven,
Skrinlægges paa Voven,
Med Guld og med Rav:
Som Skjold, end paa Baaren,
Mig vinked om Vaaren
Det vildende Hav!
Hvor Havelok Dane
Sin Fæste-Mø vandt,
Paa sælsomme Bane,
Hvor Guldborg han fandt,
Bag Vester-Havs Bølger,
Hvor Grav-Høien dølger
Den Høvding saa bold;
Der, underlig fremmed,
Jeg syndes, var Hjemmet
For Ætten af Skjold!
Der lod, paa Høi-Sæde,
Med Kronen saa prud,
Jeg Skjaldene kvæde
Om store Kong Knud;
De voved at sige:
Han var i sit Rige,
Hvad Gud er i Sit,
Og Lov-Taler grove
Behage, til Hove,
De Fine for tit!
Jeg reiste min Throne
Ved Themsen fuldnær,
Med Scepter og Krone,
Jeg satte mig der,
Tog kraftig til Or'e,
Holdt TingThing med de Store,
Til Høi-Vandet kom;
I Høielofts-Sale
Lad Høvdinger tale
Med Skjalde derom!
Fra gyldne Høi-Sæde
Jeg tordnede: Flod!
Vov ikke at væde
Din Over-Mands Fod!
Fuldhøit er jeg steget,
Her staaer paa sit Eget
Min Konninge-Stol,
Tænk ei, i mit Rige
For dig jeg skal vige,
Mens Øiet seer Soel!
Sig høined dog Floden,
Stiltiende kvær,
Gik lukt over Foden,
Gik Knæ-Skallen nær!
Da sprang jeg fra Sæde,
Og flygted med Glæde,
Og sagde ei blot:
Kun Han eier Landet,
Hvem Veiret og Vandet
Vil kiende for Drot!
For Herredoms-Skiellet
Mig gjordes saa klart,
Til Windsor-Kapellet
Jeg vandred fuldsnart,
Der Helten jeg kroned,
Som Støvet udsoned
Med Aandernes Drot,
Hvis Bud over Bølge
Al Verden maa følge,
Hvis Scepter er godt!
Derefter paa Thronen
Jeg, Mide i Muld,
Ei praled med Kronen
Af Demant og Guld,
Men Danmark og Norge,
Med Anglernes Borge,
Jeg kaldte nu Hans,
Som skabde i Skoven,
I Skyen, i Voven,
Et Speil for sin Glands!
I Mund-Harper sære,
Med Strænge af Guld,
Som tone til Ære
For Guder af Muld!
I Lov-Tunger snilde!
Hvi friste, forvilde
I Skjoldunger saa,
At sjelden, paa Vinge,
De høit sig opsvinge,
Som Land-Vætter smaa?
Der voxde en Blomst paa Norges Fjeld,
Ved Alfarvei,
Med Birke-Løvet den har det Held,
Den visner ei.
Den voxde for Hakon Adelsteen,
Og for de To,
Som gik i Bøger fuldtit for Een,
Skiøndt Saga loe.
Den Første, han var som Dovre høi,
I Midje smal,
Den Anden heller som Dovre drøi,
Men lav i Hald!
For Trygges og Harald Grænskes Søn,
Og Adelsteen,
Med Trillingbladet staaer vintergrøn
Dog Blomsten een!
Med funklende Blik og Bjørnemod,
De gjorde Eet;
De døbde Klippen med Vand og Blod,
Det holdt saa hedt!
Fra Engeland kom de alle Tre,
Med Daaben hjem,
I Funten smelted de Iis og Sne,
Det sved til dem!
For tidlig kom Hakon med Lærdom reen,
Er Sagas Ord,
For tidlig døde Kong Adelsteen,
Sang Skjald i Nord!
Hans Helteliv var af hedensk Art,
Det selv han fandt,
Til ham i Valhald en Plads var spart,
Og den han vandt!
Fra Fredegods Tid ei nogen Drot,
Det seer man let,
Blev viist til Valhald med Kvad saa godt,
Og dog saa slet;
Thi over sig Eivind talde vildt,
Med Nutids Konst,
Dermed i Norge blev Skjaldskab spildt,
Og Valhald Dunst.
Af Norges Sangfugle man saae kun Dun,
Og Vinge-Fier,
Fra Hakons-Maalet til Nordahl Brun,
Om ikke meer!
Olaverne døde vel Helte-Død,
Paa Nordisk Viis,
Men dødt og Kvadet ved Baaren lød
Til Heltepriis!
Kong Olav den Høie, rettilpas,
Slog til i Hast,
Før rundet ud var hans Timeglas,
Og Buen brast!
Kong Olav den Drøie, Helgen kaldt,
Bar snildt sig ad,
Saa alle Guderne med ham faldt,
Paa Stiklestad!
En Kilde udsprang der, hvor han laae,
Og bedre Sted
Trekløver-Blomsten kan aldrig faae,
End paa dens Bredd!
Saalænge man læser Islands Skrift,
Den vinder Priis,
Ei sammen flyder med Sagn Bedrift
Paa bedre Viis!
Norge, Kæmpers Fødeland,
Var min Konge-Moder,
Spiret var en spydig Gran,
Bjørnen var min Broder,
Nattergal var mig som Giøg,
Ørn og Maage, Ravn og Høg,
Det var mine Fugle!
Klinge-Døn paa Skjolde-Tag,
Bedre end alt Harpe-Slag,
Huged mig i Thule!
Da en Leer-Grav var min Strand,
Spaaner mine Baade,
For mig Svæved Øde-Land,
Paa en Orlogs-Flaade;
Mønstred jeg, i Gry og Kveld,
Drømmene om Fryd og Held:
Legenes Kiær-Minder,
Immer slog, paa Mørke-Blaat,
Rosen-Rødt og Lyse-Graat,
Valens Keiserinder!
Fyldt jeg var ei femten Aar,
Da med Hænder bolde
Bønder jeg gav Bane-Saar,
Kløved Herre-Skjolde,
Det var, da paa Stiklestad
Kongen faldt for Bonde-Had,
 Hellig-Olav blegned,
Der, med dybe Kæmpe-Saar,
Dog med bedre Konge-Kaar,
Jeg paa Valen segned!
Modig Mand er Lykkens Ven,
Ven er meer end Frænder,
Brat jeg leved op igien,
Faldt i gode Hænder,
Stævned over Bjerg og Dal,
Stævned over Bølgen sval,
Did hvor Lykken vinked:
Hvor for Mænd med Helte-Kaar,
Luren klang i Magle-Gaard,
Gylden-Hjelmen blinked!
Der jeg, som en Væring bold,
Tjende mange Dage,
Som for Æren, saa for Sold,
Ledte om min Mage:
Blaamænd meied jeg med Sværd,
Sanked Guld i Herre-Færd,
Stormed Klippe-Borge;
Sank engang i Orme-Gaard,
Klædte dog i Manddoms-Aar
Konge-Stol i Norge!
Jeg kun loe ad Bonde-Had,
Vant til Kæmpe-Dyster,
Aved med mit Øxe-Blad
Einer Bue-Kryster;
Længdes mere, Aar for Aar,
Modig efter Magle-Gaard,
 Hvor, med Brag og Bulder,
Under Storm og staalgraa Sky,
Sværdet Vinter reed ad By,
Over Kæmpe-Skulder!
Da fra England kom der Bud:
Jarlen sad paa Thronen,
Bedre vel end Danmarks Knud,
Passed mig Guld-Kronen,
Med en Skov af Eeg og Gran
Tog jeg til Nord-Humberland:
Gammel-Norske Egne;
Drømde Thord, og drømde Gjord,
Drømde selv jeg fælt ombord,
Hvad var det at regne!
Jarler sank for Konge-Sværd,
Som det sig mon sømme,
Kæmper fyldte godt i Kiær,
Blodet flød i Strømme!
Jørvik thinged som en Skielm;
Brynjeløs, med Skjold og Hjelm,
Reed jeg i min Kofte,
Klædt i Staal fra Taa til Top,
Konge-Jarlen med sin Trop
Mødte mig paa Tofte!
Slaget stod ved Stanford-Bro,
Det er vel at mærke,
Nordmænd stod vel Een mod To,
Uden Brynje-Særke!
Purpurfarvet der man saae,
Med min Kofte mørkeblaa,
 Mange Brynjer hvide,
Skjold-Borg min jeg selv kun brød,
Maatte dog, som Nornen bød,
Bleg i Græsset bide!
Med min Lykke og min Roes,
Mellem Gran og Birke,
Slumrer jeg i Nidar-Oos,
I Vor Frue-Kirke!
Hellig-Olav, har man sagt,
Kæmped kun for Troens Magt,
Harald for sin egen;
Sikkrest er det simple Ord:
Hvad end kæmpes for paa Jord,
Døden ender Legen!
Alle vi kom fra Nørre-Leed,
Gjorde sædvanlig kort Beskeed,
Fyldte i Karolingers Tid
Vester-Leden med Storm og Strid;
Seiled saavidt som Sø var blaa,
Levned ei Liv, hvor Rov vi saae!
Alle som Bier, vi fløi og trak,
Surred og Alle som de og stak,
Men om en Viser, flink og ferm,
Flokked sig dog en rigtig Sværm,
Satte sig fast, hvor sødt det klang,
Kube sig vandt i Blomster-Vang,
 Blev til et Stade, stort og stolt,
Hvor der paa Norsk er aldrig koldt,
Virkede Vox og Honning sød,
Værk til Kierte og saa til Mjød;
Sværmede rask over Bjerg og Sø,
Saa det blev kiendt paa mangen Øe,
Mest hvor vi Blomster fandt og Ly,
Saa der blev Værk og Sværm paa Ny!
Viseren god heed Gange-Rolv,
Gik for To af de store Tolv!
Han sig til Kube, frank og fri,
Fik Bretagne og Normandi,
Var vel kun Søn af en Møre-Jarl
Raged dog høit over Tosse-Karl,
Kyste ham saa med Fynd paa Fod,
At paa sit Hoved Franken stod!
Jarle-Kongen, som Norges Drot
Turde ved Jørvik byde Spot:
Lidt over syv Fod Jord i Alt,
Der sig at hvile, naar han faldt,
Meer ikke selv af Engeland
Fik under Skiftet med Norman!
Villum Bastard den Rollung hedd,
Som saa i Ring ved Hastings reed,
At var end Harald sadelfast,
Græsrytter dog han blev i Hast!
Ægtere var ikke Spyd og Sværd
I nogen Høvdings Herre-Færd,
(Angler det sanded tit med Sorg)
End i den Jarls fra Rudeborg!
 Prægtig nu gik Normanners Plov,
Kroner om Land man holdt for Rov,
Og hvor paa Vove løs det gik,
Immer vi høiest Øine fik!
Lystig det gik over Bjerg og Sø!
Krone har fleer end Anguls Øe,
Robert Vitsker sig smedded sin
Hinsides Alp og Apennin,
Græker og Blaamand Tankreds Søn
Værkstedet gav i Arbeids-Løn,
Det var Neapel og Sikel-Øe!
Brat over Bjerg og salten Sø
Teede sig klart i Herre-Færd,
At endnu Lyn man smedded der:
Trindt om Tankred og Boemund
Lynede Sværd i allen Stund!
Da var Normannen i sin Glands:
Glimrende var den Hæders-Krands,
Han, fra Neapel og Normandi,
Vandt under Kors paa Kæmpe-Sti!
Lykken dog er af Boble-Art,
Brister i al sin Pragt fuldsnart:
Robert Kort-hos, den Helt saa prud,
Han var Normanners Krone-Skud,
Immer dog feil derad han tog:
Kronen i Jorsal han afslog,
Greb efter den i Engeland,
Snubled, og faldt i Slavestand!
Med ham i Taarn, og saa i Grav,
Sank da Normanners Høvdingskab,
 Vi, som en Draabe Norsk og Dansk,
Sank i et Hav af Vælsk og Fransk,
Indtil omsider Normandi
Tabde endog sit Navn deri!
Dog, førend Cherbourg fandt sin Grav
Midt i det tomme Ærme-Gab,
Alt som i Seine Undergang
Dieppe, Havre og Rouen,
Mestrede saa man Børn i Beck,
Malede saa med Pen og Blæk,
Rimede saa om Kraftens Aar,
Og om den favre Rosen-Gaard,
At det er kiendt paa Vidskabs Sti:
Været der har et Normandi!
Jeg var en slem, balstyrig Knegt,
Med Dun og Skiæg paa Hagen,
Og ligned vel min gamle Slægt,
Fra Slien op til Skagen;
Thi jeg en Angler var af Byrd,
Blandt dem, som alle vidste,
Langtfra den første gale Fyr,
Om end maaskee den Sidste!
Jeg spilled saa forvoven op,
I Dage alt for tamme,
At, som en uregierlig Krop,
Jeg dreves ud med Skamme!
Jeg tumled mig i Verden om,
Blandt tamme Dyr og vilde,
Men hvad mig allerbedst bekom,
Det var to Øine milde!
Dem mødte jeg i Flæmingland,
Hos Thyrfrid, nu hensovet,
Hun var en faver Liljevand,
Og from og ei forlovet!
Saa gode Venner blev vi To,
Som Ægtefolk kan være,
Hos hende jeg mig slog til Ro
Med Rigdom, Dyd og Ære!
Jeg leved som en Herremand,
Og glemde Frændelaget,
Til der kom Nyt fra Engeland
Om meer end Hasting-Slaget!
Med Nidingen fra Normandi
Ei blot kom Herskab fremmed,
Men alskens Vold og Tyranni,
Til Angelsachser-Hjemmet.
Et Rov var Odelsgodset mit
Nu i Normanners Hænder,
Min Moder var paa Dørren smidt,
Og tigged Brød hos Frænder!
Da af min Dvale op jeg foer,
Sleb Sværd og hvæssed Pile;
Før Harm er hævnet, høit jeg svor,
Ei meer skal Armen hvile!
Min Thyrfrid tog det hvide Slør,
Jeg Ridder-Vaaben blanke,
Med Æren helst hver Ædling døer,
Det var min faste Tanke!
Normannen fra min Faders Gaard
Kom over Hals og Hoved,
Til askegraa blev mine Haar,
Jeg kæmped, som jeg loved!
Ja, Banner reiste jeg mod ham,
For hvem de Stærke bæved,
Og ofte, til Tyrannens Skam,
Med Seierskrands det svæved!
Da var ei meer det halsløs Sag
Paa Engelsk høit at kvæde,
Besunget blev hans Nederlag
Paa Gade og paa Stræde!
Og vandt jeg ikke bedre Kaar
For Fædres Land i Dvale,
Saa vandt jeg dog min Faders Gaard,
Og Priis i Riddersale!
Min Søn beholdt sin Odelsret,
Han tør vel Lykken friste,
Og er hans Afkom af min Æt,
Han bliver ei den Sidste!
Hans Navn er Hugo Ydermeer,
Det haaber jeg, betyder,
At Angler gilde, mange fleer,
Skal øve Ridder-Dyder!
Da aldrig, for Normanners Staal
Og Franske Sladder-Munde,
Skal Anglers gamle Modersmaal
Og Viser gaae tilgrunde!
Med Korset og Krumstaven,
Alt som en Bussemand,
For os staaer Ærke-Paven,
Den store Hildebrand.
Han var en født Toskaner,
Og vist af Gothisk Æt:
Paa Gothers Kæmpe-Baner
Gaaer Tyr med Næve-Ret!
Sin Haand i Ulve-Munden
Han satte djærv i Pant,
Med Finter dog i Grunden
Han Fenris-Ulven bandt!
Trinviis til Høielofte
Opsteg kun Hildebrand,
Hans Fader, med sin Kofte,
Var kun en Tømmermand.
Han op til Himmel-Blaanen
Med Gothe-Øine saae,
Til Solen og til Maanen,
Hvor kongelig de gaae!
Han saae til Jordbær-Haven,
Med samme Øie-Kast,
Paa Keiseren og Paven,
Da Syn han fik i Hast!
Da over Pave-Stolen,
I Christi Vaabenskjold,
Saae Korset ud som Solen,
Med Straaler mangefold!
Og over Konge-Thronen
Han saae en Maane-Krands,
Som fik i Keiser-Kronen
Fra Solen al sin Glands!
I Korsets Navn at raade
For Sværd i Keiser-Haand,
Var Christus-Rigets Gaade
I Gothisk Pave-Aand!
Det huged godt Normanner,
Naar Paven gav dem Lov
Til, under Korsets Banner,
At bjerge deres Rov!
Det huged godt den Vilde,
Som raned Engeland,
Og allerbedst den Snilde,
Sol-Pavens Mærkes-Mand!
Ja, Robert var hans Næste,
Og sleb ei uden Vand
Sit lange Sværd til Bedste
For Fader Hildebrand!
Det var med Henrik Franker
Han havde al sin Nød,
De tydske Keiser-Tanker
Han leed ei for sin Død;
I dem var Paven Maane,
Og Keiseren var Soel,
Af ham kun skulde laane
Sit Skin St. Peders Stol!
Det Hildebrand med Rette
Vel fandt, gik avet om,
Men saa gik Begges Trætte
Om Tredjes Eiendom.
Guds Aand er Naade-Solen,
Som skinner i Guds Ord,
Og Tro paa Naade-Stolen
Ny-Maanen er paa Jord,
Derfor den lange Trætte
Om selvgjort “Mit og Dit”
Kun endtes, da de Rette
Kom selv, og Hver tog Sit.
Vel tusind Aar de tøved,
Da skifted Sværd paa Val
Blandt Keiserne, som røved,
Og Bisperne, som stjal!
De Begge Uret øver,
Dog siges maa det frit:
Langt heller Tyv end Røver,
Han levner immer lidt,
Han sparer Liv og Lemmer,
Og Hverdags-Klædebon,
Ham tit en Mund og tæmmer,
Og kyser Barne-Haand;
Men Røveren vil myrde,
I Korsets Navn især,
Al Hjorden med sin Hyrde,
Seer ei han dragne Sværd!
Tilpas udfoer af Skede
Da Peders Kæmpe-Sværd,
Og kiøs enstund den Lede,
Skiøndt selv kun et Gienfærd!
Det Sværd i Pave-Haanden
Man kalder “Kirkens Band”,
Det svang i Gothe-Aanden,
Som Mester, Hildebrand!
Landflygtig dog han døde,
I Robert Vitskers Vold,
For Skygge-Sværd afbøde
Kan godt et verdsligt Skjold.
Det lærde brat de Stærke,
At Band ei beed i Skind,
Naar under Korsets Mærke
Man foer med Veir og Vind,
De koneløse Præster
Da selv i Harnisk foer,
Langt meer end deres Mester
De vandt derved paa Jord;
Men det for tungt at bære
Apostel-Skyggen fandt,
Og Hildebrand til Ære
Den ved hans Grav forsvandt!
Det Rygte sig udbredte,
At den var draget hjem,
Forgiæves kun man ledte
Dog i Jerusalem!
Forbi det var med Aanden,
Og Støvet sank i Knæ
For Kors og Lys i Haanden,
For Aand af Steen og Træ!
Med Christ af Guld det rene,
Apostler af Basalt,
Og Kirken kun af Stene,
Haandgribeligt blev Alt!
Vor Gud er død hinsides Hav,
For vore Synder grove,
Og Fienden tramper paa hans Grav,
Og alle Christne sove!
Har Ingen meer hans Navn saa kiært,
Saa lede Synder sine,
At han derfor det finder værdt
At taale mindste Pine!
Tør Ingen, under Korsets Tegn,
En Landse for ham bryde?
Vil Ingen i hans Føde-Egn
For ham i Taarer flyde?
Har Ingen Lyst, har Ingen Mod
Til, giennem Tyrke-Vrimlen,
At kæmpe sig til Jordans Flod,
Hvor end sig aabner Himlen?
Vil Ingen see det Undersyn,
Som slukker Hjerte-Sorgen,
At Lamper tænde sig ved Lyn,
I Graven, Paaske-Morgen?
Vil Ingen kæmpe for Guds Søn,
Og paa Hans Vunder tænke,
Og nyde al den Aflad skiøn,
Guds Kirke har at skiænke?
Saa lød til Folk i Tusindtal
Den Franske Paves Tale,
Og Skarens Røst: det er Guds Kald,
Gienlød i Bjerg og Dale!
Da slog sig Paven for sit Bryst,
Og raabde: ret fortolket,
Det er Guds Kald, det er Guds Røst,
Som raaber giennem Folket!
Med dette Løsen gaaer i Slag,
Kors-Folk! til Gravens Ære!
Til Seier da paa Kampens Dag
Guds Engle jer skal bære!
Og svæver Karl den Stores Aand
End over disse Egne,
Før Solen daler, hver en Haand
Vil sig med Korset tegne!
Hans Jævningers de mindste Børn
Vil gribe brat til Værge,
Og dynge op for Ulv og Ørn
De Vantroes Lig som Bjerge!
Saa slog han Ild af Franke-Flint,
Som tændte Galler-Skoven,
Saa blussende man saae, fra Klint,
Den vandre over Voven!
Af Karl den Stores Halvgud-Æt
Var Gotfred end tilbage,
Og trindt om ham sig klynged tæt
End Kæmper uden Mage!
Ja, aldrig siden var tilfals,
For Guld og glatte Taler,
Et Par, som Valdvin Vovehals
Og Raimund Provencaler!
Og aldrig meer i Bjørne-Hi
Blev Hvalpe født derefter,
Som de, der kom fra Normandi,
Endnu med tolv Mands Kræfter!
Med tolv Mands Kraft til Kæmpe-Id
Kom Villums Søn den Vilde,
Med sex Mands Styrke, sex Mands Vid,
Kom Boemund den Snilde!
Paa Val end leged med sit Sværd,
Som Glutten med sin Dukke,
Normannen Tankred Ærekiær,
Saa Kæmper maatte bukke!
Og Tyrkerne, med samme Gru,
Som Kid for Løven flygte,
Kom Robert Flæmingjarl ihu,
Gav ham det største Rygte!
Og som de Herrer fløi fra Sal,
Saa fulgde dem og Svende,
Ei deres Jævninger paa Val
Skal sees til Verdens Ende!
Det rygtedes til fjerne Hjem,
Fra Christen-Navnets Vugge!
Det sanded i Jerusalem
Sex Myriaders Sukke!
Det hørdes og, paa hvert et Slot,
Da Gotfred sad paa Thronen,
At i Jerusalem en Drot
Bar ydmyg Torne-Kronen!
Han blev, desværre, mageløs,
I mange Kongers Dage,
Og efter Daaden kom en Døs,
Som spørger om sin Mage;
Men dog det store Korstog skal
Saalænge høit besynges,
Til der i Zions Kongetal
Et bedre Navn indslynges;
Og blev endnu trehundred Aar
Forhalet Tyrke-Pesten,
Det skylde vi og Maglegaard
Kors-Togene fra Vesten!
Ja, at vi, trods den vilde Strand,
Har Østens Perler fundet,
Det har, ved Tog til Jødeland,
Os Ridderskabet vundet;
Og, vaier over Tyrke-Flag
End Christenhedens Banner,
Det svang sig op i Kæmpe-Slag
Af Paver og Normanner!
Slaverne raadte paa Østersø,
Skoven staaer deilig og grøn,
Havfruen dandsed dog under Øe,
Den Sommer og den Eng saa godt kunne sammen.
Nøden var stor, men og Hjelpen nær,
Det var Kong Valdemars Herrefærd!
Hedenskab Nok der var i Nord,
Kirken dog throned ved Issefjord!
Troldene mange paa Rygens Klint
For Valdemarerne sprang i Flint!
Korset og bares paa Danmarks Tog,
Derfor det skinner i Dannebrog!
Axel og Æsbern var Brødre to,
Tvillinger bedre paa Jord ei groe;
Sammen de beiled til Priis under Øe,
Sammen de seiled fuldhøi en Sø!
Valdemar Fader og Valdemar Søn
Æred dem Begge i Lys og Løn!
Sammen de sove i Danevang!
Sammen de svæve i Heltesang!
Visen om dem, fra Mærs og Raa,
Svinge sig vidt over Bølgen blaa!
Valdemar Seier, i Kjortel rød,
Blegnede over de Heltes Død!
Fulgde end Seier ham rundt paa Sø,
Venner han savned dog under Øe!
Længe han leved, den Danedrot,
Dannemarks Haab blev med Haaret graat!
Sammen de sank i Kveld paa Baar,
Sammen de sov i mange Aar!
Dannemarks Haab hedd Dagmars Søn,
Banesaar fik den Drot i Løn!
Dannemarks Haab, i Moder-Skiød,
Immer dog sover med Kinden rød!
Derfor med Vemod, mild og blid,
Mindedes Valdemarers Tid!
Deilige Viser, med Tone sød,
Trøsted som Engle ved Dagmars Død!
Mindet vel lader som ingen Ting,
Er dog et lønligt Kildespring!
Dyb er Kiærminde-Kilden god,
Springende op af Knud Lavards Blod!
Immer det risler: engang paany
Haabet sig svinger som Fugl i Sky!
Fuglen har sunget og synger end:
Skoven staaer deilig og grøn,
Valdemars-Tiden oprandt igien,
Den Sommer og den Eng saa godt kunne sammen!
At giøre feilfri Romer-Stilen,
Var Saxos ømme Byld,
Thi hedder han Grammatiker med Filen,
For sine Synders Skyld!
En Sællandsfar han var for Resten,
Og Biskop Axels Klerk,
Som slog kun over Romer-Læsten
Sit ægte danske Værk.
Ja, ægte Dansk i Grunden,
Trods Romer-Kløgt og Sprog,
Fra Hjertet er til Munden
Skjoldungers Slægtebog!
Eensom i Christenheden,
Paa godt og slet Latin,
Sexhundred Aar forleden
Den stod i Arten sin,
Og blandt Medbeilerinder,
Om nu den Nogen har,
Sin Mage ei den finder,
Den Sag er soleklar.
En anden Sag, tilvisse:
Om ei en Romersk Pen
Har Skam af Folk som disse,
Af Saxos Dannemænd?
Kun saare lidt han dvæler
Ved Daab og Christendom,
Og Rosen hardtad stjæler
Fra Faderen i Rom!
Desmeer faae Danske Fædre,
Fra dunkle Hedenold,
Ham tækkes Ingen bedre
End Dan og Rolf og Skjold!
Vel nævner han med Ære
Et enkelt Bispe-Par,
Men kun som Venner kiære
Ad Svenn og Valdemar;
Som Kæmper mellem Dværge,
Staae høit, i Riddersal,
Bisp Villum Kirkeværge,
Og Axel Admiral!
Om tamme Kloster-Duer
Han er heel knap paa Ord,
Ei saa om smukke Fruer
Med Hjelm og Skjold i Nord!
Ved Sigrid og ved Signe,
For Saxos danske Blod,
Slet Ingen er at ligne,
Undtagen Dannebod!
Han plyndred Romer-Bøger,
Men, selv hvor Kæmper skiend's,
Omsonst hos ham man søger
En classisk Kraft-Sentents!
Ovider og Virgiler,
De smage ikke ham,
Naar efter dem han stiler,
Da faae de Last og Skam;
Thi gamle Kæmpeviser,
Af Kiællinger ham bragt,
Dem prænter han og priser,
Forærer Romer-Dragt!
Ei lærde af de Lærde
Han saadant Barbari,
Og om de Knoldes Hærde
Var Stadsen snart forbi!
For Rim af deres Skuffe
Var det Persille-Værk,
De sprængde det, som Uffe
Den rustne Brynje-Særk!
Blev ei for Rom at drille,
Saa Romersk Saxos Skrift,
Udsprang dog i det Stille
Det af hans Danske Drift!
Han sit Latin har skrevet
For Danske under Øe,
Og har for dem han levet,
Med dem han og skal døe!
Den Dom i Kraft maa træde,
Kan bæres og med Taal,
Saalænge Skjalde kvæde
Paa Saxos Modersmaal;
Med Livet de ham levne,
I lille Dannemark,
Stor Ære paa det Jævne,
Hvor Livius faaer Spark!
Ja, til de Danske Heltes
Er bundet Saxos Navn,
Uddøer kun og hensmeltes
Dermed i Danmarks Favn!
Iisklædt, med Ild i Barmen,
Jeg staaer paa Nordisk Grund,
Hos mig var meer af Varmen
I Haand dog end i Mund!
Om det er mig, de Gule,
I Grækenland og Rom,
Har kaldt og skiældt for Thule,
Ei bryder jeg mig om;
Men at Latin berømmes
Saa høilig hos mig nu,
Derved selv Iis maa ømmes,
Saa det er mig en Gru!
Som Romer-Spyd og Pile
Mod Mjølner i sin Drift,
Saa er Latinske Stile
Mod Islands Sagaskrift!
Syvhundred Aar tilbage
Jeg lagde Haand paa Værk,
Det lærte jeg af Brage,
Og ei af nogen Klerk!
Min Haand var ei saa valen,
Den godt jo tøedes op,
Ved Aandepust i Dalen
Fra Hjerte-Bjergets Top!
Med Blæk at balsamere
Den Fugl fra Tungenæs,
Som flyver uden Fiere,
Jeg lærde ei af Giæs!
Den Fugl med Sange sine,
Om Balder og om Thor,
Og alle Kæmper fine,
Som Ære vandt i Nord,
Den fløi med Odins Ravne,
Vidt over Bjerg og Søe,
Og saae fra Luftens Bavne
Storværk paa Hav og Øe!
Den kom fra Asers Porte,
Den kom fra Alfers Hjem,
De Hvide og de Sorte,
Og sang iflæng om dem!
Den kom fra Norne-Salen,
Den kom fra Ygdrasil;
Bar Vidnesbyrd fra Valen
Om hvert et Lykke-Spil!
Den svæved over Heden,
Hvor Thurs i Ormeham
Paa gyldne Æg i Reden,
Sprang over Klingen Gram!
Den svæved over Gunner,
Som slog, med Banesaar,
Guldharpen mellem Hunner,
I Atles Ormegaard!
Den svæved over Krage,
Dengang, en Morgen kold,
Med Kornet uden Mage,
Tilsaaet blev Fyrresvold;
Og da, for Guld det røde,
Om Nat han høsted Staal,
Da over Kæmper døde
Sang Fuglen Bjarkemaal!
Den sang om dem i Leire,
Som Odin Asamand
Paa Vuggerne gav Seire,
Fra Skjold til Hildetand!
Den svæved over Runer,
Som staae den Dag idag,
Og sang om Lykkens Luner
I Braavals Kongeslag!
Den svæved over Norge,
Som faldt, forladt af Thor,
Med alle sine Borge,
Ved Gny i Bukkefjord!
Den svæved over Stranden,
Med Flokes Offer-Ravn,
Og over Landnams-Manden,
Som skabde Islands Navn,
Og over Stolpevraget,
Fra Asers Himmerig,
Som, under Valhalds-Flaget,
Flød op i Reikavig!
Der bygged Den sin Rede,
Med Ingulf, under Tag,
Og mellem Kæmper vrede
Den døbdes Farimag!
Den sang for Ungersvende,
Om Kraftens Gubber graa,
Paa Odd og Hlidarende,
Og over Øxeraa!
Og ved Dens Mindesange
Imellem Klipper graa,
Der tindred Øine mange,
Som Stjerner paa det Blaa!
Da voxde Mod i Bringe
Og Lyst til Herrefærd,
Da voxde Vid paa Thinge,
Idrætten, fjern og nær!
Til Nordens Konge-Sale,
Hvoraf gik Ry endnu,
Til Kæmpeskridt paa Vale,
Stod mine Sønners Hu;
Paa Reiser til det Fjerne,
Til Rom og Maglegaard,
At prøve Haand og Hjerne,
Dem tykdes Jarle-Kaar!
Og Fuglen, trods sin Ælde,
Dog gierne fulgde med,
Til gamle Norges Fjelde
Og Øster-Saltets Bredd!
Med mangen Islandsfarer
Den over Bølgen blaa,
I Øst med Graafelds-Varer,
Lod over Havet staae!
I Danmark og i Norge,
Og selv i Holmegaard,
Den flagred om i Borge
Endnu tohundred Aar!
Den bar da mine Skjalde,
Som Ridder Høg paa Haand;
Hvor Luren hørdes gjalde,
Den fløi Ledebaand!
Saa flagred Den ved Svolder,
Og over Stiklestad,
Og, mellem Døds-Herolder,
Ved Stanfords Birtings-Bad!
Den fandt, med Halfred, Naade
For Trygges bolde Søn,
Men fik med Haarderaade
Sit Banesaar i Løn!
Den sygt kun pipped siden,
Og paa sin Død den bar,
I Stormen og i Striden,
Med Sigurd Jorsalfar!
Ved Herrens Grav, med Egge,
Omsonst de gjorde Bod,
Og badede sig Begge
Med Bram i Jordans Flod!
Af Helsot Fuglen døde,
Paa Straa i Maglegaard,
Og ingen Klokker løde
Da Den blev lagt paa Baar!
Den kom dog hid tilbage,
I Munins Færgebaad,
Og da mig lærde Brage
For Uraad end et Raad!
Det var at balsamere,
Med Blæk i Kalvskinds-Vang,
Den Fugl foruden Fiere,
Med al sin Minde-Sang!
Vel Hundred Aar, og flere,
Jeg brugde al min Flid,
For ret at balsamere
Den Fugl fra Arildstid;
Den og i min Iiskielder
Saa vel forvaret laae,
At dertil, Saga melder,
Man aldrig Mage saae!
Ei var det til at kiende,
At, fra den sorte Død,
Trehundred Aar til Ende,
Den laae i Gravens Skiød!
Sig selv, i alle Dele,
Den ligned paa et Haar,
Og slumred, i det Hele,
Som Den var død igaar!
Derom ei Fugl paa Kviste
Vel sang femhundred Aar,
Deraf dog paa det Sidste
Nu Ry i Norden gaaer!
Jeg mærked det paa Sangen,
Som over Hav kom hid,
Ensteds i Svane-Vangen
Laae Æg fra Arildstid!
Jeg kan det ei begribe,
Jeg kan det ei forstaae,
Hvordan af dem tillive,
Der nys kom Fugle smaa,
Men grandt jeg det kan høre,
De er af gammel Art,
Thi Tonen i mit Øre,
Den sidder velforvart!
Om Aser lydt de kvæde,
Og Skjoldungers Bedrift,
Om Ingulfs Stole-Sæde,
Og Islands Saga-Skrift!
Trods hele Romer-Valen
Og trods Athenes Lund,
Hos mig nu Jøkul-Dalen
Er ægte classisk Grund!
Thi Sangen, rosenmundet,
Det har for Dagen bragt,
At af mig er oprundet
Hvad i mig var nedlagt!
Saa brug nu dine Kræfter,
Grammatikalske Rom!
Giør først mig dette efter!
Hvis ei, din Pral er tom.
Der sad en Ørne-Unge
Paa Norges høie Fjeld;
En af de Smaa, der sjunge,
Sad hos i Sommer-Kveld.
Saa komme godt tilrette
End stundom Hund og Kat,
De fløi paa Vinger lette
Til Island samme Nat.
Der, paa den vilde Hede,
Tæt under Klippevæg,
De bygged sammen Rede,
De lagde sammen Æg!
Deraf udsprang paa Klippe
En egen Fugle-Art,
Med Neb til smaat at pippe,
Med Falke-Syn og Fart!
Den pipped for de Smukke,
Men sloges med Enhver,
Den sang for Manges Vugge,
Men dog for Een især!
Det var for Snorres Vugge
I Dalefjord paa Hvam,
Kun sjelden Giøge kukke
For Brødrene til ham!
Hans blide Foster-Moder
Var Sæmund Frodes Gaard,
Som Eddas Foster-Broder
Han havde gode Kaar,
John Loftsen ham opklækked,
Med Lyst til Laurbær-Krands,
Men barsk til Kiv opægged
Ham Sturle, Fader hans!
Paa Skiellet mellem Begge
Han Bopæl sin opslog,
Ham huged Odd og Egge,
Ham Deilighed indtog!
Derfor til sine Tider
Han stifted Huus og Jord,
Sad fast paa begge Sider
Af Hvidaaes Borgefjord!
Hvor Skallagrim var jordet:
Paa Borg blandt Myremænd,
Der Foden under Bordet
Først satte Kongers Ven!
Paa Reykholt var tilskue,
Alt i sexhundred Aar,
Den varme Badestue,
Hvor han fik Banesaar!
Om hele Asa-Livet
Man har en snurrig Bog,
Der er for hans udgivet,
Som var paa Skjalde klog;
Man har om Nørreleden
En Bog til Folke-Gavn,
Som trindt i Christenheden
Skal bære Snorros Navn!
Den Bog engang har levet,
Man sige kan med Grund,
Thi den er heelt udskrevet
Af Sagas egen Mund!
Der seer man, selv paa Vale,
Hvor Døden har sit Spil,
Hvad det er Liv at male,
Med Pen, som hører til!
Der see vi vore Fædre,
Alt som de gik og stod,
Og det som Ingen bedre,
Paa Gløder og i Blod!
Der oversee vi Norden,
Som paa en Dovre-Tind,
En Aften efter Torden,
I klare Maaneskin;
Og meget i det Fjerne
Vi see ved Glimt af Lyn,
Men nærmest dog en Hjerne
Med Nordisk Falke-Syn!
Det er os, som vi hørde
En lille Fugl, der sang
Ved Alt hvad der sig rørde
I Nordens Svanevang!
En af de Smaa der sjunge,
Giør eet, i Sommer-Kveld,
Med Askens Ørne-Unge
Fra Norges høie Fjeld.
Konge-Vei gik der igiennem min Krop,
Fuldlænge, det fik jeg at finde,
Før Keiser Carl slet Ingen stod op,
Som mægted mig ret at forbinde!
Vittekind trodsed i tredive Aar,
Han maatte omsider dog bukke,
Snart Carolinger fik knappere Kaar;
Da Sachserne turde vel mukke!
Keiserlig blev nu min Krone fuldbrat,
Men Navnet dog Magten ei skaber;
Tiest og bedst have Thronen besat
Sachser og Franker og Schvaber!
Otto den Store, en Sachser af Byrd,
Han vandt Longobardernes Krone;
Røver-Kiøb var den, og blev dog fulddyr,
Thi falsk er den flækkede Throne!
Henrik den Fjerde, en Franke saa fro,
Som ret over Rom vilde raade,
Han maatte staae uden Hoser og Skoe,
Og vente paa Hildebrands Naade!
Romeren listig, Lombarden og studs,
Som leged med Kryster og Tosse,
Spared end ikke for Puf eller Puds
Den kiække, den snu Barbarosse!
Han var en Schvaber, ved Benene hvid,
En Tiger mod Sachsernes Løve;
Glimrende var Hohenstaufernes Tid,
Men stod dog kun daarlig sin Prøve!
 Fredrik Araber tog med sig dens Glands,
Derned, hvor ei Høvdinger bramme,
Scepteret, som endog neppe var hans,
Man jordede der med det Samme!
Siden med Kronen der stadsedes blot,
Endogsaa paa Viener-Borgen,
Og nu selv Navnet af Tydskernes Drot
Er jordet med Spiret og Sorgen!
Konger og Fyrster ved Donau og Rhin,
Som de har lært i Paris og Berlin,
Opløse Forfatningens Gaade!
Sproget dog lever i Mund og i Bog,
Og Tydskernes Pen, tør jeg mene,
Som haver knukket de Fremmedes Aag,
Den kan vel og Hjemmet forene!
Bjerge vel syv har jeg gjort af Papir,
Slet Ingen saae Mage til Banker,
Herlig paa dem, med min Pen til mit Spir,
Jeg throner alt i mine Tanker,
Er, i Ideen, paa Bjergene syv,
Det Hellige Romerske Rige,
Smilende stolt ad de jordiske Kryb,
Som veed ei, hvad det har at sige!
Bøsserne alle, de store og smaa,
Hvor høit de end stemmede Braget,
Lidt til Berømmelse vilde forslaae,
For Den, som har Krudtet opdaget;
Thi det er Den, der, i Tid som i Rum,
Har skabt hvad al Verden maa ære:
Tid gav den Tunge, som ellers var stum,
 Det kan man af Seier-Værk lære;
Den lærde Tosser at prænte i Bog,
Og den lærde Bønder at stave;
Den paa sig selv gjorde Jord-Drotten klog,
Og knuste den klodsede Pave!
Altsammen Værk af den Tydske Fornuft,
Som finder i Verden ei Mage,
Spotterne sige: den lever af Luft,
Velan! det giør sorgløse Dage!
Trods, tør jeg sige, om Mage man fandt,
Til Kæmper i Tænkningens Rige,
Som min Albertus, og Leibnitz og Kant,
Med Hegel og Schelling tillige!
Niflunge-Kvadet jeg finder saa boldt,
Og storladent, som Æneiden,
Og uden Føie jeg er ikke stolt
Af Digterne jeg havde siden!
Ikke at tale om Luther og Sachs,
Og dem, hvormed Avind mig driller,
Krandsen for Mesterskab kræver jeg strax
Til Wieland, til Göthe og Schiller!
Kort at fortælle, og livlig og godt,
Det har jeg bestandig for Øie,
Naaer jeg det ikke, saa kommer det blot
Deraf, at jeg sigter for nøie!
Det, som en Tacitus, naaede dog
Min Schveitser, til Ære for Fliden,
Fyndigt og kort er hans silede Sprog,
Og Klarheden kommer med Tiden!
Høie Bjerge, dybe Dale,
Stille Vande, stærke Fos,
Alt hvad deiligt er at male,
Finder Vandringsmand hos os!
Kiælne Kiør, uvane Tyre,
Seer man her i Flæng og Flok!
Vil for Guld man Kæmper hyre,
Her end findes immer Nok!
Borge stod med stolte Mure,
Fordum trindt og tæt paa Hald,
Hyrde-Horn, som Kæmpe-Lure,
Vied dem til Knald og Fald!
Habsburg var et Jarle-Sæde,
Det sig speiled stout i Aar,
Vidt og bredt paa Alpe-Kiæde
Greven eied Huus og Gaard!
Til hver Borg, med Vold og Grave,
Vogter-Løn fra Dalen kom,
Kiør og Faar, og Hytter lave,
Var dog Hyrdens Eiendom!
Vidt det spurgdes mellem Fjelde:
Jarlen blev en Keiser bold!
Vogter med formegen Vælde
Fører Sværdet i sit Skjold
Albert var fuldstræng en Herre,
Og, som det med Svende gaaer,
Gesler var ti Gange værre,
Bød hver Hyrde Trælle-Kaar!
Gesler sad paa Uri-Borgen,
Raabde: neier for min Hat!
Dog, fuldsnart en Nyaars-Morgen
Fulgde paa en Jule-Nat!
Hyrder tre fra tykke Skove
Sankedes i Maane-Skin,
Svor hinanden Tro og Love,
Borge-Fald fra Bjerge-Tind!
Deilig gryed Nyaars-Morgen,
Og da Aften-Klokken lød,
Gesler sad ei meer paa Borgen,
Rask i Grav man Volden skiød!
Modig, rolig, uden Mage,
Hyrde-Stav mod høien Hald
Satte saa, i gamle Dage,
Uri, Schveits, og Unterwald!
Keiser-Børn, med stolte Hære,
Ærlig prøved Hyrdens Mod,
Maatte dog blandt Alper lære!
Ridder faldt hvor Hyrde stod!
Slægter døe, og Dage rinde,
Mange i femhundred Aar,
Dog end som et Hæders-Minde
Hytten fri i Dalen staaer!
Mistet har den sin Indbygger,
Med den stærke, stille Hu,
Dog omsvæve Helte-Skygger
Sæter-Alperne endnu!
Hisset, hvor med Brag nEddaler
Floden til et Alpe-Fos,
Glødende opstod en Maler,
Skabt for Hyrderne og os!
Det var Maleren Johannes,
Heltene han maned frem,
Men med Pen kun Skygger dannes,
Aanden farer ei i dem!
Dronninger paa Middelhavet
Var de i femhundred Aar
Over Høiheden, begravet,
Marmor-Hallen øde staaer!
Efter Handel-Stæders Vane,
De indbyrdes laae i Kiv,
Genua blev Pisas Bane
Og undgjaldt det, Liv for Liv!
Ældst og mægtigst blev Venedig,
Bød selv Konger Brodd og Baand,
Undgik mangen Fare snedig,
Faldt dog for sin egen Haand!
I det store Korstogs Dage
Bygnings- og Beleirings-Konst
Pisas Sønner uden Mage
Drev og dyrked ei omsonst;
Men i Florentiner-Lænker
Døde selv dens Dronning-Navn,
Ingen i Livorno tænker,
Det var fordum Pisas Havn!
Moderen til Admiralen
Paa den høie Spanske Sø,
Genua i Alpe-Dalen
Maatte af sin Guld-Sot døe;
Længe dog i Ærens Flamme
Hos den Friheds Ild har brændt,
Og som alle Bankers Amme
Er endnu den vidt bekiendt!
Adriater-Havets Frue
Havde mest til Mørket Lyst,
Og kun Herske-Sygens Lue
Brændte klart i hendes Bryst;
Mens, i Lag med Tyrannier,
Hun for Synd fik Død i Sold
Østens fine Kryderier
Faldt i Portugisers Vold!
Paa de Tyrkiske Galeier
Hellas, før ombord kom Rus,
Tit dog, ved Venedigs Seier,
Saae et Glimt af Friheds Blus!
Ja, for sine Tyrke-Krige,
I to matte Hundred-Aar,
Falder, i de Dødes Rige,
Taaleligst Venedigs Kaar!
Længe turde Ingen giæste,
Bag Lagunens Kæmpe-Grav,
Marcus-Løvens høie Heste,
Som Spinola stolt slog af;
Ørne, vant til høit at stile,
Svang sig vel omsider did,
Og i Mund dem lagde Mile,
Tæmmed dem til Pasgangs-Rid;
End dog, mellem sine Lige,
Rager frem et Frue-Taarn,
Frihavn i de Dødes Rige
Er Venedig som tilforn!
Livet og Døden har længe ført Krig,
Og end priser Døden sin Lykke;
Men hvad den vinder, det er dog kun Lig,
Paa dem kan kun Ormene bygge;
Mageløs kneiser det evige Rom,
Som Lig-Drottens Arne og Sæde,
Tvende Aartusinder gik som de kom,
Mens Livet for Rom maatte græde!
Først som en Krigs-Gud derfra han udgik,
I Øst og i Vest og mod Norden,
Dræbende var som en Lynild hans Blik,
Hans Fodtrin som Drøn under Jorden!
Saa i sin Ungdom han rasede ud,
Som Stjerner faldt Lig der paa Valen,
Lovsunget blev han som Helhjemmets Gud
Med Rallen og Hyl under Kvalen!
Kæmperne mange han fældte til Jord,
Med Øxen i Vildskabets Dage,
Siden bedaared med listige Ord
Han Kvinderne, som var tilbage!
Ude og hjemme han var en Mercur,
Hvis Stav kunde Argus forblinde,
Sangverket hans var et Dødninge-Uhr,
Livs-Aanden gik derved af Minde!
Gaverne hans, over Land, over Sø,
Var giftige alle tilhobe,
Godt, sagde han, for hvem snarlig skal døe,
Bedrog under Sandhedens Kaabe!
Kvinderne mange ham takkede til,
Betalte med Arv ham for Døden,
Indtil for grovt blev hans Giftblander-Spil,
Saa nu maa han trælle for Føden!
Nu som en Kogler han drager om Land,
Og sværger ved Styx, som en Rommer
At kun ved Død faaer paa Liv man Forstand,
Kun Vinteren fører til Sommer!
Døe skal vi alle, han siger med Spot,
Engang, for at leve desbedre,
Børnene taale Indpodningen godt,
Gienfødes til Romerske Fædre!
Derved forblinded han Drenge-Forstand,
Og sagde: jeg blænder som Solen,
Derved befolked han Skyggernes Land
Med Drenge som Stjerner i Skolen!
Rom er da Lig-Drottens Hoved-Palads,
I det er en Verden begravet,
Florenz, man siger dog, er hans Parnas,
Neapel hans Jagtslot ved Havet!
Florenz, Grav-Høien for Gothernes Flor
I faure, fortryllede Vange,
Giemmer end i sit velklingende Ord
Paa Liget af Gothernes Sange!
I sine Bøgers og Billeders Kreds,
I Skyer af Virak indhyllet,
Selv er den prægtig med Døden tilfreds,
Af Grav-Kamrets Skiønhed fortryllet!
Gothernes Frihed og Gothernes Konst
Vel hardtad Helleners opveier,
Lig-Drotten roser da ikke omsonst
I Florenz sin deilige Seier!
Dante han vandt til sit Helvedes Skjald,
Petrark til sin Pinebænks Sanger,
Og Buonarotti ham bygde en Hald,
Til alle hans Gothiske Fanger!
Som noget Stort, der kan lignes ved Sligt,
Omsonst paa Neapel man Peger,
Men naar Vesuv giør sin Ildspruder-Pligt,
Man seer dog den vældige Jæger!
End som et Minde om Lig-Kongens Jagt,
Da han sig udhviled af Striden,
Lagde i Aske han Stædernes Pragt
For Atten Aarhundreder siden:
Gloende Emmer udfoer af hans Mund,
Og lagde sig svale i Lave,
Skarpskytten, i en fornøielig Stund,
Saa kasted til Stæderne Grave!
Nys i Pompeii et Lig af en Stad
Man fandt i den skiønneste Orden,
Raadhuus og Krambod, Theater og Bad,
Med Springvand og Kumme i Gaarden!
Dermed Lig-Kongen har gyldigt Beviis
Al Verden paa Sætningen givet,
At for en Stad, til Selvstændigheds Priis,
Er Døden langt bedre end Livet!
Ikke desmindre, for Menneskens Børn,
Er Livet dog immer det Bedste,
Og hverken Stad eller Ulv eller Ørn,
Kun Mennesket er dog vor Næste!
Jeg var en Bisp fra Arilds-Tid,
Med Hyrde-Stav og Hue,
Men der mig Lykken syndes blid,
Jeg spændte høit min Bue!
Af denne Verden, sagde vel
Vor Drot, er ei mit Rige,
Dog tykdes mig, med Ret og Skiel,
Man kunde ham modsige;
Thi er han alle Drotters Drot,
Skal Konger ham jo lyde,
Og i hans Navn jeg fandt for godt
Min Tøffel dem at byde!
Haardnakket var vel mangen Een,
De Fleste dog jeg bøied,
Saa Kronerne de kaldte Lehn
Af ham, sig selv ophøied!
Saa styred med min krumme Stav
Jeg Verden, paa en Maade,
I Grunden Røver-Kiøb jeg gav
Paa Himlens Gunst og Naade;
Men af de mange Bække smaa,
Som løb ved Tibren sammen,
Sig danned dog en Guldstøv-Aa,
Den skummed jeg med Gammen!
Da bedst man lød mit Herre-Bud,
Som Drot for Christenheden,
Til Graven bød jeg Leding ud
Af hele Vester-Leden!
 De flokkedes som Fisk i Hav,
Med Kors og Sværd og Buer,
Men før de kom til Herrens Grav
De Fleste faldt som Fluer!
Statholder hedd jeg vel for Christ,
Dog mindst af alle hued
Mig hvem der troed paa ham hist,
Thi de mig overskued;
En saadan Karl var Johan Huss,
Som stygt mig giennemhegled,
Til smukke Folk, med gyldne Blus,
Hans kaade Mund forseigled!
Ak, at ei ham i Husses Spor
Et Reise-Pas blev givet,
Som piinde mig med Ukvems-Ord
Snart Sjælen ud af Livet!
Den Tigger-Munk var splittergal,
I Pennen som i Munden,
Han bandte paa, at jeg var Baal,
Og Belial i Grunden!
Paa Skrift han raabde Dag og Nat,
Men alle mine Buller,
Hvori dog skrevet stod en Klat,
Han kaldte lutter Nuller!
Han blæste ad vor Frues Krands,
Og ad Sanct Peders Nøgle!
Han spyed Gift paa al min Glands,
Den ubesvorne Øgle!
Da mange Konger Spot mig bød,
Det bød mig Stor og Liden,
 Dog gav mig Somme Naadsens-Brød,
Dermed jeg slider Tiden;
Men lurer immer dog i Løn
Paa Leilighed og Lykke,
Som Sætte-Konge for Guds Søn,
Lidt høiere at bygge!
Jeg var en Munk i Sachsenland,
Hvor Malmen groer i Fjelde,
Jeg brød mig ei om Pavens Band,
Ei om St. Peders Vælde!
Jeg foer dog ei med Lærdom ny,
Skiøndt Paven det tør mene,
Men stred for Herren over Sky,
Og for hans Ord det rene!
Jeg præked paa mit Modersmaal,
Og sang saa godt, jeg kunde,
Og de, som trued Ord med Baal
Fik Skam paa deres Munde!
Jeg grunded paa vor Herres Bog,
Som aarle, saa og silde,
Og prænted den paa Folkets Sprog,
Alt som vor Herre vilde!
Jeg drog engang til Worms ved Rhin,
Min Gierning at forsvare.
Som Husses Hals af Kiød er din,
Man sagde, tag dig vare!
Det blive maa vor Herres Sorg,
Saa faldt mig Ord i Munden,
Vor Gud, Han er saa fast en Borg,
Og Satan feig i Grunden;
Gik Djævle der da end i Lag,
Saa mange og saa røde,
Som Teglene, de er paa Tag,
Jeg tør og maa dem møde!
I Riddersalen høi og stor,
For Keiser Carl paa Thronen,
Jeg traadte frem med Sandheds Ord,
Og vented Martyr-Kronen!
Den lange Snak er lidt bevendt,
Det gjaldt kun om at sige:
Vor Herres Ord er jeg bekiendt,
Vil ei et Haarsbred vige!
“Jeg, som en lydig Undersaat,
Til Fode Jer vil falde,
Men ei mit Ord om Himlens Drot
Jeg kan tilbagekalde;
Hans Ord og Skrift er over os,
De Høie med de Lave,
Ustraffet dem ei byder Trods
Selv Keiser eller Pave,
Og kan med dem om Kiætteri
Mig Ingen overvinde,
Da er min Trøst, Guds Mund er fri,
Den kan slet Ingen binde!”
Det hørde Folk i Tusindtal,
Saa Røg der gik af Branden,
Det lød i Hytte, klang i Hald:
Til Paven han er Manden!
Halvanden Snees af Aar randt hen,
Saa graa jeg blev i Striden,
Og fandt, at baade Mund og Pen
De slides op med Tiden;
Men Frihed vandt Guds rene Ord,
Brød ud i Sang og Tale,
Hos alle Frænde-Folk i Nord,
Paa Bjerge og i Dale!
De Pavens Tøffel aldrig meer
Vil kysse, tør jeg haabe,
Skiøndt Verden er, som let man seer,
En gammel Vendekaabe!
Jeg stoler paa de Smaa især,
De vil saa gierne kvæde:
“Fra Himlen høit kom vi nu her,”
Derved sig Engle glæde.
Og Kvinderne jeg regner paa,
De slippe ei af Griller
Den Sang og Bog, de kan forstaae,
For pluddervælske Triller!
Jeg allenfalds er Pavens Pest,
Saalænge jeg kan aande,
Naar jeg er Død, han faaer sin Rest,
Og Kirken Bod for Vaande!
Da faaer og Tyrken sin Bekomst,
Hvortil han høit kan trænge,
Den Orm paa Christenhedens Blomst
Har gnavet alt for længe!
Nu kappes om, I Folk i Nord!
At bede og at sjunge
Mod Pavens og mod Tyrkens Mord,
Med eders egen Tunge!
Den Ene myrder Sjæl og Krop,
Men Krop og Sjæl den Anden,
Saa gaaer det med dem lige op,
Som Potten og som Panden!
Hjemme jeg har ved den Kaspiske Sø,
Gider knap levet, foragter at døe,
Veed ei, hvad Skæbnen kan nøde mig til,
Giør, naar jeg raader, dog kun hvad jeg vil.
Først som Bujide til Bagdad jeg kom,
Naar og hvordan, jeg ei bryder mig om!
Mahomeds Lykke jeg kaarede der,
Men hans Kalif maatte troe paa mit Sværd!
Høit som Seldschuker jeg æred min Tro,
Fik dog for Frankiske Hunde ei Ro,
Til jeg bag Sky, som en ærgerlig Soel,
Skjulde mig for Mameluk og Mogol!
Endelig blev jeg til Større end Stort,
Det er til den Ottomanniske Port!
Asien var med Ægypten forlidt,
Alt under Solen med Rette var mit,
Derfor, med Stambul, som i et Minut,
Landene tog jeg til Donau og Pruth!
Hundene siger, jeg Styrke og Mod
Drak, som en Trold, kun af Menneske-Blod;
Lad dem ad Maanen kun længe nok giøe,
Mahomeds Bad er den høirøde Sø,
Og at min Viisdom ei noksom er priist,
Det har Kossova med Varna beviist!
Ærgrelse nok vel af Rus og Polak,
Ungrer, og hele det Frankiske Pak,
Døiet jeg har mange hundrede Aar,
Blev dog ei bindegal førend i Gaar,
Da jeg med Skiælds-Ord fik Sværd-Slag til Tak
Af det forbistrede Grækiske Rak,
Fordi af Medynk jeg traadte kun paa,
Hvad det var Smaating at spidde og flaae!
Kyse mig vil nu vel Franke og Rus,
Spilde ved Navarin nys mig et Puds,
Men jeg skal lære de Hunde, at jeg,
Om de end flaae mig, ydmyges dog ei,
Og, hvilket Bud de end giør paa mit Huus,
Sælger for Blod, som i Varna, kun Gruus!
Navnkundig jeg er fra Heden-Old,
En Dronning med Beilere mange;
Thi kæmped og mangen Ridder bold,
Og segned i Spaniens Vange!
Phoeniceren var min første Gemal,
Mit Sølv kunde han vel skatte,
Fra Gades det fløi over Bølgen sval,
Min Roes saa i Omløb han fatte!
Af Romeren fik for Sølv jeg Staal,
Og Kaar han mig bød som Slavinde,
Numantia da til Dronning-Baal
Sig kaared Castiliens Kvinde!
Mod Verdens-Aanden, med Staal i Bryst,
Ei Tajo jeg mægted at værge,
Dog modig prøved jeg mangen Dyst
Imellem Asturiens Bjerge!
Som Kæmper om mig i Kredsen gik
Alaner, Vandaler og Svever,
Men Prisen dog vandt Kong Alarik,
Omringet af Gothiske Grever!
Saa blev Vest-Gothen min anden Gemal,
Og vel maatte jeg ham lide,
Dog Ingen taalde vel større Kval,
End jeg ved den Herres Side!
Araberen kom, som en Tiger-Kat,
Og saared i Brystet min Løve,
Da faldt mine Taarne og Mure brat,
Slavinde-Kaar maatte jeg prøve!
Dog lægdes Løven igien vel brat,
Imellem Asturiens Bjerge,
Og længe ei mægted den Tiger-Kat
Castilien for ham at værge!
Jeg Kæmper avled til Storm og Strid,
Saamange som Strand haver Stene,
Om Frands Gonzales, og Rodrik Cid,
End sjunges i Sjerra-Murene!
Saa steeg i Purpur en Skjold-Mø prud,
Castiliens Blomst: Isabelle,
Og Arragon til den Konge-Brud
Udklækked en Ægte-Fælle!
Da misted Mahom det sidste Gran
Af Rov, som en Æble-Kierne,
Og bradt udstrakde min Ferdinand
Sit Spir over Hav i det Fjerne!
For Sølv, jeg misted i Heden-Old,
Fik Bod jeg nu, som kunde batte:
I Vest en Verden jeg fik i Vold,
Med Perus og Mexikos Skatte!
Det var Colombo, den Hæders-Mand,
Som baned mig Vei paa Vove,
Med Lænker lønned ham Ferdinand;
Man husker ei godt til Hove!
Da Tyrken standsed, og Paven sank,
Man Alt over Spanien glemde,
Paa Verdens-Thronen da sad fuldrank
Hos mig Keiser Karl den Femte!
Den Spanske Sø er fuldhøi og breed,
Derover sig løfted hans Throne,
For i hans Rige ei Soel gik ned,
Saa glimrende var ingen Krone!
Italjen, Tydskland, og Høi-Burgund
Sig bøied for Spaniens Løve,
Kun Frankrig voved, fra Stund til Stund,
Dens Kraft og dens Høimod at prøve!
Paa Lykkens Kugle min Throne stod,
Og Kuglen sig dreied saa fage,
Til paa min Vaande at raade Bod,
Hvor er nu en Verden tilbage!
Nys Lænker mig bød Napoleon,
Jeg turde ham dog vel trodse,
Jeg stolt, som Dronning af Arragon,
Opoffred mig i Saragosse!
For Guld jeg græder nu penge-bar,
Og Solen gaaer ned i min Vove,
Ved Natte-Tide ei Ro jeg har
For Bulder og Blod at sove!
Paa spinkle Vinger, som Due bly,
Colombo foer over Havet,
Og fandt i Vester en Verden ny,
Der ligger han nu begravet;
Hans Roes har fløiet al Verden om,
Men ligger nu lavt i sin Alderdom!
Nu over Dybet, som paa en Sky,
Man farer i fjorten Dage,
Og gammel er nu den Verden ny,
Som kosted saa stor Umage,
Colombos Reiser er nu kun Spøg,
Hans Roes, som Vindens, gaaer op i Røg!
Hans Daad er blevet en Moder fiin
Til nye Opdagelser mange,
Hun selv er glemt over Afkom sin,
Som Havfru i Bølge-Gange,
Men er der Hjerte i Folk endnu,
De Moder komme dog kiønt ihu!
Om Tyrus fordum til Perus Guld,
Fandt Vei over Oceanet,
Og om Carthago fik Sække fuld
Paa Stier af Andre banet,
De Spørgsmaal venter endnu paa Svar,
Ad Ja og Nei giør de Begge Nar!
At Islands Ulke gav Vinlands Navn
Til Vangen med Druer sure,
Derom skrives Bøger i Kiøbenhavn,
Derom synger Fuglen i Bure,
Dog Sølv og Guld og Kartofler ei
De Ulke baned til Norden Vei!
I Grus laae Melkarths og Didos By,
Og Begge i Tidsrum lange,
Ei meer gik til Lands og Vands der Ry
Af Norden for Daad og Sange,
Om Vinland ikke et Kny der lød,
Selv Grønland fristed den sorte Død!
I Hanse-Laget var Liv endnu,
I Lybek var Ulke mange,
Men til det Næste stod deres Hu,
Slet ikke til Reiser lange,
Paa Bergens Brygge de sloges frisk
Med Tømmer-Stokke om Bergefisk!
Paa alle Pæle i Amsterdam
Det gjaldt for et Mester-Stykke,
Om dog man kunde engang faae Ram
Til Syster Antwerpens Lykke;
End ved Canalen man Agt ei gav
Paa hvem der fisked i Verdens-Hav!
Venedig seiled sin egen Sø,
Holdt fast hvad det kom til Hænde,
Og spurgde ei om den gyldne Øe,
Cipango, ved Verdens Ende,
 Hvad Marco Polo end havde seet,
Tilbunds foragted det sin Prophet!
Men Øren spidsed i Genua
Man ivrig til Marcos Taler,
Og Rygter sære udgik derfra
Blandt Ulke og Admiraler,
Skiøndt selv med Vimpel de over Stav
Kun gik som længst til det Sorte Hav!
Saa gik de Rygter fra Mand til Mand,
I tredie Ledd og fjerde,
Om Øer hinsides Østerland,
Forborgne end for de Lærde,
Blandt dem en Enkelt det mueligt fandt,
De Fleste kaldte det Løgn og Tant!
Colombo leged ved Havets Rand,
Opvoxde for Vind og Vove,
Og drømde sødt om det skjulte Land,
Med Guld og med grønne Skove,
For ham var Havet ei meer end Dam,
Han knap sig ønsked en Fjederham!
Han kun sig ønsked et Snekke-Par,
Til Langeleds-Færd mod Vesten,
Med Jordens Runding, hans Tro det var,
Det gik af sig selv for Resten:
Fra Vesten ud, kom man øster ind,
Til Guldets Hjem og til Lykkens Tind!
I Syd han seiled, og saa i Nord,
Til Issen begyndte at graane,
 Man bad med Latter ham, paa hans Ord,
Kun reise til Soel og Maane;
Hvor skarpt man spotted, hvor høit man loe,
Urokket dog blev hans Kæmpetro!
I Vogter-Hytte og Konge-Sal
Han sagde med samme Tone:
Jeg ud kun farer som Admiral,
Og kommer igien med Krone,
Thi Sætte-Konge jeg være vil
I Verdens-Delen, jeg styrer til!
Hans Kæmpe-Mine, hans Konge-Ord,
Var farlige Anstøds-Stene,
Af Majestæter paa denne Jord
Dem taalde en Dronning ene;
Kun Isabella i Gylden-Sal
Gav Verdens-Havet en Admiral!
Frimodig heised han Seil i Raa,
En Morgen, før Soel var oppe,
Og om hans Fart over Bølgen blaa
Gik Ry mellem Stjerne-Toppe;
Thi Han, som raader for Jord og Hav,
Til Gaade-Landet ham Medbør gav!
Han foer saa vide, med Staal i Bryst,
At Stjernerne Farve skifted,
Han kom tilbage fra Haitis Kyst,
Og sagde: jeg Riget stifted;
Og Majestæter med Broder-Navn
Ham gik imøde og tog i Favn!
Af al den Vælde, og alt det Guld,
Som Spanien vandt saa fage,
Kun Rygtets Bobler og Cubas Muld
Med Styrmandens Been er tilbage,
Men Verdens-Havet til fjerne Øe
Endnu dog kaldes den Spanske Sø!
Og naar den sortner, en Solskins-Dag,
Af tusinde Master høie,
Og deilig vaier al Verdens Flag
I Stavn under gyldne Fløie,
I Glands man skuer Colombos Daad,
Og skimter Himlens forborgne Raad!
Silde født og tidlig mød,
Ret for tungt man regned,
Som, naar Kinden knap blev rød,
Før igien den blegned!
Lusitaneren omtrent
Ligned Portugise:
Længe var de lidt bekiendt,
Stakket kun at prise!
Af Castilien til Lehn
Fik mig en Burgunde;
Spanske Næser uden Been
Gav mig franske Munde!
Henrik, klog paa Himlens Løb,
Læste i min Stjerne:
Fal mig var for Røver-Kiøb
Lykken i det Fjerne!
Ud jeg løb paa Æventyr,
Landed paa Madere,
Der jeg gjorde Vinen dyr,
Længdes efter Mere!
Øer fleer jeg fandt endnu,
Deilige og grønne,
Den Seilads, mig randt i Hu,
Kunde godt sig lønne!
Diaz kom til Gothaabs Pynt,
Stort var der i Vente,
Hvad der var saa vel begyndt,
Gama snart fuldendte!
Gama kom til Calicut,
Toned Markeds-Flaget,
Papegøien var nu skudt,
Indien opdaget!
Mildhed er min bedste Ven,
Nemt er dog at fatte,
Tiger-grumme Musselmænd
Ei den veed at skatte!
Hindu-Koen malked godt,
Ormus skummed Fløden,
Aden leved ogsaa flot,
Mange tjende Føden!
De mig gjorde al den Tort
Og Fortræd, de kunde,
At jeg satte Haardt mod Haardt,
Nægtes ingenlunde!
Manden for det Mester-Værk:
Mussel-Mænd at spæge,
Don Alfonso Albuquerque
Var ei af de Væge!
Ret han til det røde Hav
Gjorde Bab-el-Mandel,
Gjorde Ormus til en Grav
For sin Blaamands-Handel!
Paa Malakka saae man bedst
Løvemodets Fylde,
Helten paa hans Kronings-Fest
Konger saae man hylde!
Der og Folk fra Chinas Kyst
Skued Portugisen
Svinge Sværd og giøre lyst,
Gav ham gierne Prisen!
Op nu stod jeg, som en Soel,
Over Øster-Lide,
Goa blev min Dronning-Stol,
Ved Stor-Moguls Side!
Der mit Riges Hjørne-Steen
Lagde han paa Vove!
Der han lagde sine Been,
Sødelig de sove!
Der mit Storværks Maler bold,
Castaneda, skued,
Hvad han førde i sit Skjold,
Og for hvad han lued!
Der Camoens, min Hoved-Skjald,
Skrev sin Lusiade,
Tækkede min Dronning-Hald
Saa med Blomster-Blade!
Men, o vee! da kom med Brag
Stærke Hvirvel-Vinde,
Leged med det løse Tag,
Knuste mig derinde!
Altfor yndig sammenflød,
Over mine Vange,
Morgen rød og Aften sød:
Helte-Daad og Sange!
Blaamænd Kæmpe-Drotten slog,
Dermed daled Solen;
Spanien min Krone tog,
Holland Dronning-Stolen!
Krone uden Herredom
Fik jeg kun tilbage,
Lidet værd at kives om,
Mig er den til Plage!
Hvad de alle hedd i Fjor,
Blev vidtløftigt at fortælle,
Navne-Tal er tomme Ord,
De kun see paa det Reelle!
At Bataver først de hedd,
Morer dem dog paa en Maade,
Thi deri, hvad bedst de leed,
Spore de: den kiære Baade!
Hvor man finder sin Prosit,
Finder man med Fryd sin Lykke,
Lede om den maa man tit,
Nemmest fandt de den i Brügge!
Der var Dag og Nat Rykind,
Kræmmer-Huus for hele Verden;
Der og først det gyldne Skind
Glimrede paa Ridder-Hærden!
Hertug Philip af Burgund
Styred dem da vel tilmode,
Elsked Gods af Hjertens Grund,
Og blev derfor kaldt den Gode!
Som en Helt af Konge-Blod,
Axled stout han Gylden-Skindet,
Desuagtet Kiøbmand god,
Nederlandsk han var i Sindet!
Meer end Kronen, let tilfals,
Elsked han det rene Væsen,
Avled dog en Vove-Hals,
Stikkende i Sky med Næsen!
Knappen satte han paa Spil,
For et Over-Træk at vinde;
Hovedet han satte til,
Hvor ei Kronen var at finde;
Men hans Kronings Diamant,
Mageløs om Land at skue,
Der en Alpe-Stodder fandt,
Solgde tosset for en Hue!
Vove-Halsen, ællevild,
Panden løb mod Klippe-Vægge,
Hvor ei fire flamske Sild
Var tilfals for tusind Egge!
Først han tabde Guld og Pragt,
De ved Granson gik i Løbet,
Saa ved Murten Vid og Magt,
Lod saa Knappen gaae i Kiøbet!
Bedre Carl, med Keiser-Stav,
Siden kom hos dem paa Fode,
Men den Philip, han dem gav,
Han var ikke af de Gode!
Raade vilde han for To,
Overspændte alle Strænge,
Brugde Vold mod deres Tro,
Spilled Bold med deres Penge!
Trods de Halves stille Sind,
Frosten ligere end Flammen,
Ud af deres gode Skind
Gik de næsten allesammen!
Alba, som en Slagter-Hund,
Immer glubsk, og rød om Snuden,
Flaa'de dem af Hjertens Grund,
Legede Tagfat med Huden!
For det gik paa Livet løs,
Hælvten af dem faldt til Føie,
Hælvten steilede og fnøs,
Spytted Alba i hans Øie!
Tro og Jords-Mon og Profit
Skildte Flæming fra Hollænder,
Amsterdam, for Mit og Dit,
Efter skiød med begge Hænder!
Længer ei for deres Dør
Laae Profiten, som i Brügge,
Saa lidt fjernere end før
Søges maatte Livets Lykke!
Dertil laae Antverpen bedst,
Kneised alt iblandt de Prude,
Derfor var dens Fald en Fest
Paa hver Amsterdammer-Skude!
Der man havde den Forstand:
For Procent og Fragt og Hyre,
Giennem Ild, som giennem Vand,
Giennem Helved maa man styre!
Til en Jordisk Matador
Blev den styrende Hollænder,
Knippet af de Syv i Nord
Blev forgyldt i begge Ender!
Seit var Knippet, det er sandt,
Som Fornuften os kan lære,
Men om Baandet dog man fandt,
Det var nemt at overskiære!
Som sin Vugge, saa sin Grav
Republiken fandt i Vandet,
Flæming, Friser og Batav
Mødtes da igien paa Landet!
Kongeriget Nederland
Af en sexten, sytten Stykker,
Paa en Maade kom istand,
Efter store Herrers Nykker.
Kun for Kroppe regnet blev
Deres Millioner Sjæle,
Og med eet til eet de blev,
Tænkde man, ved Grændsepæle,
Eller dog, til billigt Kiøb,
Nemt for Holland at betale,
Kunde i hvert Levnetsløb
Skydes ind det Nationale!
Udsat blev derfor en Priis,
Men hvorfor den ei blev vundet
Sagtens nu en Verdsligviis
Har til Verdens Tarv udgrundet!
Midlertid, som Hund og Kat,
Leved femten Aar de sammen,
Skildtes ad lidt overbrat,
Spørge dristig: hvis er Skammen?
Æren kun er lidt i Priis,
Og var Nogen her at fiske,
Juli-Helten i Paris,
Veed vi, tog den som en Svedske!
Nu de Kongeriger to
Giøre ud paa Stats-Papiret,
Dele Giælden og den Tro,
Lovlig dyrt er Konge-Spiret!
Holland, med sit gamle Navn,
Har beholdt sit Java-Sukker,
Belgien, for alle Savn,
Morer sig i Mag og mukker!
Hvor vittige Dværge
Udhamre af Bjerge
De Gothiske Sværd,
Som aldrig kan døves,
Og silde kun sløves,
Med Hjelme i Færd;
Hvor Bønderne Bjørnen kan tæmme,
Der havde min Kæmpe-Trop hjemme!
Hvor Skyerne blaane,
Hvor Soel, og hvor Maane
Har hver sig et Slot,
Hvor herlig de funkle,
Og er dog kun dunkle
Mod Lys-Rigets Drot,
Hvor Liv har i Løndom sin Kilde,
Did svang jeg mig aarle og silde!
Hvor Strids-Mænd som Trolde,
Saa bistre, saa bolde,
Drak Menneske-Blod,
Hvor Børnene fromme
Bad Frelseren komme,
Som evig er god;
Derhen, ved et Vink fra det Høie,
Vi stævned med funklende Øie!
I Wallensteins Mærke
Den Kolde, den Stærke,
Stod Iis-Bjerg og Staal!
I Tillys, den Fule,
Den Gloende, Hule,
Stod Helvedes Baal:
Han spared ei Liv eller Lemmer,
Han levned kun gnistrende Emmer!
En Sky over Jorden,
Med Regn, og med Torden,
Er Troldenes Knæk;
Den Leipziger-Byge
Lod Baalet kun ryge,
Det slukdes i Lech!
 Kan Røsten vel Tordneren hæve,
Og Bjergene skulde ei bæve!
Nei, bæve de maatte,
Med Throner og Slotte,
For Døn over Dal;
Den Keiser, med Kolden,
For Iisbjerge-Trolden
Sig bøied i Sal,
For hidtil, med Torden i Tørning,
End trodsed den stolte Eenhjørning!
Som Torden med Trolde,
Saa mødtes vi Bolde,
I Blot-Maaneds Ny;
Saa stanges, saa stødes,
Saa brydes, saa blødes,
Ei tit under Sky;
Jeg fandt, jeg mit Maal havde fundet,
Men Han, mig udsendte, har vundet!
Ved Lüzen jeg blegned,
Men høit, før jeg segned,
Det runged i Fjeld,
Og, medens mit Øie
De evige Høie
Betragted i Kveld,
Da revned de Blokke med Bragen,
Som Tordneren trodsed om Dagen!
Lad Bannere smuldre!
Lad Bølgerne buldre
 I Tidernes Elv!
Lad falde min Støtte!
Jeg kæmped og blødte
For Meer end mig selv!
Jeg brød for en Konge min Landse,
Som kroner med evige Krandse!
Habsburg ligger paa Alpe-Fjeld,
Nedsjunket halv i Gruset,
Borgen ligger ved Berner-Væld,
Og derfra stammer Huset!
Hohenstaufernes Tid var endt,
Og dermed Tydsklands Vælde,
Med en Hyrde var Riget tjent,
Som vogted Faar paa Fjelde!
Rudolph kaldtes den Greve skiøn,
Som da blev Romersk Keiser,
Efter ham det og blev hans Søn,
Det glemmer ingen Schveitser!
Ætten siden i hundred Aar
Saa høit ei kunde stige,
Maatte nøies med Hertugs-Kaar,
Og Krands i Østerrige!
Efter Bane man faaer dog Bod,
Naar Lykken hun vil føie:
Keiser-Huset igien opstod
Med tvende Spir og Fløie!
Et blev Tydsk, og det andet Spansk,
De var dog nær forbundet,
Havde mellem ei ligget Fransk,
Var Spillet maaskee vundet!
Hoved-Manden af Østerrig
Var Keiser Carl den Femte,
Meget over den Franske Krig,
Og Luther, vel han glemde!
Spanske-Fløiet for slemt Utøi
Lod Port og Dør staae aaben,
Bedre stod sig det Tydske Fløi,
Med Spir og Ørne-Vaaben!
Dog forgiæves, i tretti Aar,
Dets Fliser og dets Fjæle
Giæster vented til Huus og Gaard,
Som ret forstod at knæle!
Sjæl og Legem en Ferdinand
Til Knæfald vilde kuet,
Wallenstein var hans Høvedsmand,
Ei værre Trold har truet!
Prøv ei, Høvding! ihvad du giør,
At lægge Sjæl i Lænker!
Meer den mægter, og meer den tør,
End nogen Voldsmand tænker!
Vidne skal den Westphalske Fred,
Saalænge Saga taler:
Aanden immer dog vinder ved,
At man den sort afmaler!
Ungern, Bøhmen og Halv-Burgund,
Med Mailand og Meer tillige,
Sanked, som i en Aften-Stund,
En Carl af Østerrige!
Søn ei havde den Keiser from,
Men Daatter dog, som dued:
Kæmper mange om Kvinden kom,
Men Ingen hende kued!
Var Therese kun Hertugs-Brud,
Hun blev dog Keiser-Moder,
Sønner havde den Syster prud
Som gjorde Skiel for Broder!
Rystet blev af en Kæmpe-Haand
Det Huus med Marmor-Tinde,
Bedre dog end Napoleon,
Det stod for Kaste-Vinde!
Der var en Tid paa Jorden,
Nu troer man det knap,
I Syden og i Norden
Var Alting hip som hap!
Man snakked Fransk til Hove,
I Petersborg og Prag,
Omskabde Folk med Love,
Udsued dem med Smag!
Oplysning var i Mode,
Ad Dyd man gjorde Stads,
Var alle lige gode,
Og kaldte Fødsel Fjas!
Catholsk og Protestantisk
Man under eet beloe,
Og kaldte det pedantisk
At kiere sig om Tro!
Hvor Døden havde hjemme,
Man skrev mod den en Bog,
Fast lige let at nemme
Paa alle Verdens Sprog;
Man kunde godt begrib'et,
Det var mod Ret og Skiel,
At straffe Folk paa Livet,
For de slog Folk ihjel!
Man maatte sig dog skamme,
Om Æren end var tynd,
Ei giøre selv det Samme,
Man kaldte blodig Synd!
I Lidenskabens Hede
Er Fristelsen dog stor,
At dræbe uden Vrede,
Det er forsætligt Mord!
Saa følsom var al Tale,
Og Stemningen saa blid,
Som nogen Pen kan male,
I Syvaars-Krigens Tid!
Den Krig vel kosted Penge
Som Græs, og Strømme Blod,
Og vared lovlig længe,
Paa en gevorben Fod,
Den kun om Lidet førdes,
Saa hardtad for Plaseer,
Som dog, naar Trommen rørdes,
Man mærked ikke meer;
Man syndes desuagtet,
Man fik, for Røverkiøb,
Engang dog ret betragtet
Et rigtigt Helte-Løb!
Det gik ei over Skrævet,
Det var i Tidens Smag,
Naar Helte-Aanden svæved
Fra Kunnersdorf til Prag.
Man mødtes og man sloges,
Det gik naturligt til,
Forjaged og forjoges,
Der saae man Lykkens Spil!
Som paa et Bret med Brikker,
Man trak med Tropper om,
Var dog ei ganske sikker,
Saa Liv i Spillet kom!
Kun lidt var Kirketaarne,
Og Myriaders Blod,
Mod Fredrik den Enbaarne,
Hvor han forgudet stod!
Hans Hænder var lidt haarde,
Men Munden sød og blød,
Sprang Død der af hans Kaarde,
Af Pennen Liv der flød!
Og var hans Bisp Voltaire,
Og var han fransk tilbunds,
Saa gjorde det ham Ære,
At han var fiin tilmunds:
Nu fra Berlin udstraaled
Oplysnings gyldne Soel,
Boghandleren ved Maalet
Sad paa Forundrings-Stol!
Han saae, at Christendommen,
Og al den Poesi,
Der ikke lystred Trommen,
Var lutter Sværmeri!
Han saae det grandt, at Ordet
Var et forfinet Grynt,
Og hele Muse-Choret
Actricer kun i Pynt!
Han saae det klart, at Aanden
Var kun filtreret Vind,
Som trængde efterhaanden
I alle Kroppe ind:
Først lærde man at læse,
Saa leged man Skribent,
Saa rympede man Næse,
Blev Aand og Recensent!
Ved den Oplysnings Fakler,
Som nu man tør belee,
Forsvandt ei blot Mirakler,
Men Øine, dem at see!
At Folk var Fæ i Grunden,
Man stræbde aabenbart,
Med Pennen og med Munden,
At giøre soleklart!
Man og af alle Kræfter,
I Fred saavelsom Krig,
Behandled dem derefter,
Og kaldte Sukket Skrig!
Man Overtro helbredte
Med Vand og Brød og Sult,
Oplysning forberedte
Man under daglig Mult!
Man elskede vel Næsten,
Og ærede hans Tro,
Men kaldte Last for Resten
Alt hvad man selv beloe!
Det var al Viisdoms Gaade,
Man troede fuldt og fast,
At holde rigtig Maade
I Dyd saavelsom Last,
Thi der stod klarlig skrevet,
I Sædelære tam,
At Dyden, overdrevet,
Var baade Last og Skam!
Man holdt i alle Dele
Mest af en Mellem-Sort,
Man derfor i det Hele
Det Øvrige smed bort!
I Kirken mellem Troen
Og Vantro Midten faldt,
Og der ei trykked Skoen,
Man tvivled rask om Alt!
I Skolen kun med Møie
Man fandt et Mellem-Spor,
Den “Lave” og den “Høie”
Var overspændte Ord;
Det lod, som Middel-Skole
Var kun et Mellem-Ledd,
Og Sædet mellem Stole
Man krympede sig ved!
Man fandt dog ud med Tiden,
Der løb en Vei fuldbred,
I Verden, mellem Viden
Og reen Uvidenhed;
Den Vei i hele Skolen
Man gradviis da slog ind,
Saa af Berliner-Solen
Man fik det klare Skin!
Det kaldte en Ulykke
De Lærde vel af Pligt,
Thi Skinnet af en Skygge
De fandt utaaleligt;
De fandt dog efterhaanden
Det lille Trøstens Ord,
At Skygge-Skin er Aanden,
Som kan ei sees paa Jord!
I Staten, hvor af Luften
Og Soelskin leves ei,
Der kneb det med Fornuften,
Og med dens Middelvei!
At giøre Loven dydig,
Det var et Kæmpe-Skridt,
Naar Ingen var den lydig,
Det førde dog ei vidt!
Man fandt dog ud, til Lykke,
En Middel-Vei i Alt,
Endogsaa i at bygge,
Man gjorde Alting halvt!
Man sagde: vær Fritænker,
Men tal ei høit derom!
Thi ellers Baand og Lænker
Er efter Lov og Dom.
Man sagde: vær selvstændig,
Med Maade, at forstaae!
Thi ellers, som ubændig,
Tvangs-Trøien faaer du paa.
Man lukked tit et Øie,
Og stundum begge To,
Og regned ganske nøie
Kun GiældSkat og Overtro!
Næst efter dem Tabeller,
Selv om hvad Ingen veed,
Man ingen Ting saae heller
End Skin af god Besked!
Saa fik man Middel-Priser,
Og Middel-Tal paa Alt,
Endog paa Gade-Viser
Og Torsken færsk og salt!
Opfindelsen var snedig,
Paa Fordeel saaes ei,
Imellem lad og ledig
Man fandt en Middelvei!
Alene Mad og Drikke
End gjorde Tiden sur,
Der Midten hued ikke,
For det er Sulte-Kur,
Og kan man ikke lære,
Naar man fornuftig vil,
Af Luften sig at nære,
Saa maa der Arbeid til,
Og han, som giør Tabeller,
Paa Arbeids Middelvei,
Han æder mens han tæller,
Og triller Mellem-DeiMellen-Dei!
Saalunde allevegne,
Kun meer og mindre galt,
Man lærde Folk at regne,
Og fik det slet betalt!
Af Arbeids Vilderede
Man fandt en Udvei let,
Man saae det paa de Fede,
Hvor Folk sig spiste mæt!
Jeg er Liliernes Land,
Som i Skjold jeg fører,
Og paa Alt jeg sætte kan
Deilige Coleurer!
Rart det er at findes smuk,
Morsomt at behage,
Koster dog og mangt et Suk,
Det maa jeg beklage!
Alt ved Julius saa prud,
Keiser paa en Maade,
Blev jeg Romer-Ørnens Brud,
Mig til liden Baade;
Maatte taale megen Tort
Af de grove Hunner,
Klappe, skiøndt det faldt mig haardt,
Gother og Burgunder!
Frankerne, som kom tilsidst,
Derfor lod jeg raade,
Lærde dem i Dage-Frist
Bedre Leve-Maade!
 Snart de blev for Tydsken frie,
Efter Carl den Store,
Chlodovig i mit Louis
Neppe er at spore!
Det blev Folk, som gjorde Spas,
Selv med Spanske Grander,
Det blev Folk, som gjorde Stads,
Selv med braadne Pander!
Om end tit i Knæ jeg sank,
Som med Karolinger,
Immer steeg igien jeg frank,
Som paa Ørne-Vinger!
Dog mig var en Lehnsmand dyr
Rolf med hans Normanner,
Deres værste Æventyr
Var, de blev Brittanner!
Sagtens steg min Roes derved,
Norden for Canalen,
Men før jeg den fik med Fred,
Maatte jeg betal'en!
Ihvorvel den sorte Prinds
Skammelig mig klemde,
Tigang værre dog tilsinds
Henrik var, den Femte:
Da mig Bullen bange Kaar
Gjorde med sin Stangen,
Til min Glut, som vogted Faar,
Kyste ham af Vangen!
Oprør altid mig en Pest
Været har, og bliver,
 Den som Skoen trykker, bedst
Veed, hvordan den kniber,
Men skiøndt jeg var gammel vant
Dengang til Complotter,
De balstyrigste jeg fandt,
Var dog Hugonotter!
Vistnok blev til stort Uheld
Bærtelsmæsse-Natten,
Hoved-Manden, seer man vel,
Var ei Karl for Hatten,
Men dens Hensigt var dog Fred,
Fred, som kunde vare,
Og for den, som Alle veed,
Blod er ei at spare!
Siden af Bourbon sig skrev
Mine Capetinger,
Baaret om min Ære blev
Vidt paa Fjere-Vinger!
Fjerde Henrik er min Helt,
Skiøndt han faldt paa Gaden,
Grunden smukt udførlig meldt
Er i Henriaden!
Men dog ret mig egen Sø
Lærde mig at seile
Cardinal Richelieu,
Det kan aldrig feile!
Og først under Grand Louis
Kaldtes jeg med Rette
Dronningen i Poesi,
Og i alt det Nette!
 Regne-Mestre tælle maae
Mine Kvægsølv-Vætter,
Som i Fade, store, smaa,
Lutter fine Retter
Satte paa min Skive rund,
Krandserig i Midten,
Gjorde dermed Smagen sund,
Skiærped Appetiten;
Hvad jeg ei fortie kan
Er dog, at Racine
Blev Corneilles Over-Mand,
I det Super-Fine,
At Terents sig bukke maa
Smukt for Moliere,
Og at Verden aldrig saae
Mage til Voltaire!
Lærde Mænd i Skokke-Tal
Nemt det var at nævne,
Thi til Alt har Franskmænd Kald,
Overflødig Evne;
Men, som Eet er snarest talt,
Encyklopedien
Under Eet omfatter Alt,
Med Philosophien!
Der paa Eet gaaer Alting ud,
Viser, det er Tingen:
Man blir nemmest til en Gud,
Naar man troer paa Ingen!
Hele Verden, efter den,
Nu, som for Poeter,
 Saa for mine vise Mænd,
Blæste i Trompeter!
Det var en piqvant Musik,
Kostelig at høre,
Som den kom, dog og den gik,
Glat igiennem Øre!
Hvad var Livs-Philosophi,
Tænkde jeg med Rette,
Naar man ei dens Theori
Skulde iværksætte!
Hvortil Kirke vel og Præst,
Naar, som uden Tiende,
Uden Gud man lever bedst,
Kan sig selv forblinde!
Naar de Store, hvor de staae,
Kun er til Ulykke,
Hvorfor skal da ei de Smaa
Blæse dem et Stykke!
Alt det Fine i en Hast
Derfor lod jeg fare,
Handled kun med Tømmer-Last,
Og med grove Vahre,
Gjorde Frihed til min Gud,
Tog min Drot af Dage,
Slagted, eller drev dog ud,
Præst og Ridder fage!
Af sig selv Bul-Øxen gik,
Efter mine Tanker,
Til min Harm jeg styret fik
Paa de fine Franker!
 Havde Franker spillet Giæk,
Vidt og bredt til Hove,
Satte nu i Konger Skræk
Mine Galler grove!
Grovere i Grunden dog
Var min Corsikaner,
Som i Tyrken selv indjog
Skræk med franske Faner!
Atter ved den Herre prud,
Keiser paa en Maade,
Blev jeg Romer-Ørnens Brud,
Mig til liden Baade!
Sagtens var jeg i mit Es,
Alle for mig bukked,
Penge havde jeg som Græs,
Skam fik hvem der mukked,
Skiønt sig og den skarpe Konst
Skabde Mindes-Mærker,
Prise maatte den omsonst
Andres Mester-Værker!
Men det vared kun saa kort,
Tydskerne var drøie,
Guldet fløi med Konsten bort,
Det var haardt at døie,
Og Skamflikkerne, jeg fik,
Baade for min Herre,
Og for hvad jeg selv begik,
Det var hardtad værre!
Fik jeg nys paa Gylden-Skrin
Hylding fra hvert Hjørne,
 Nu jeg maa, selv vesten Rhin,
See de flakde Ørne,
Høre, det er ret tilpas
Til Voltaires Kvinde,
Som, paa Farcens Skueplads,
Spilled Keiserinde!
Verden hørde dog paany,
Brat i Juli-Dage,
Som en Torden-Vogn i Sky,
Mine Skjolde brage;
Derved mange Lande skjalv,
Mange Lænker løftes,
Og med Roes jeg, halv om halv,
Atter overøstes!
Fik jeg med min Keisers Støv
Ei hans Aand tillige,
Fra hans Grav dog Laurbær-Løv
Aldrig meer skal vige!
Vaier end kun skyggeviis
Fane min trefarvet,
Med min Keisers Lig hans Pris
Halvt jeg dog har arvet!
Smaalig man i Cabinetter
Syslede med Spindel-Væve,
Ypped, jævned Børne-Trætter,
Plukked Giæs, og spilled Ræve,
 Kaldte Skaktavls-Leg Idrætter,
Hvorved Bjerge maatte bæve;
Som i Sal, var glemt paa Vale
Det Gigantisk-Colossale!
Daaden i de gamle Tider,
Af Sesostris, Alexander,
Mellem Døgnets Myg og Mider
Brød nu kun Bog-Ormes Pander;
Labyrinth og Pyramider
Glemdes over Tude-Kander,
Timedes den førstestørste Ære,
Naar Kritiken lod dem være!
Da, paa Verdens-Skuepladsen,
Hæved sig Revolutionen,
Pludselig, med Taler-Bassen,
Blev gigantisk Franker-Tonen,
Som et Bjerg sig Folke-Massen
Vælted over Konge-Thronen,
Over Taarn, som over Tofte,
Over alle Høie-Lofte!
Bjerget Bro, med stolte Buer,
Lagde over Maas og Rhinen,
Vildt dog, som i Jette-Stuer,
Blod man kaldte Helte-Vinen,
Mistog, under røde Huer,
Krampe-Træk for Kæmpe-Minen;
Som Blod-Igel kun, desværre,
Kolossalsk var Robespjerre!
Under ham jeg steg paa Valen,
Sank dog ei med ham i Kulen,
Vaagned pludselig af Dvalen,
Stak i Sky som Konge-Fuglen,
Slog og ned i Alpe-Dalen,
Fældte Rytteren og Mulen,
Fløi, som Straaler gaae fra Sole,
Over Lodi til Arcole!
Sønder slog jeg da og sammen
Baade Keiseren og Paven!
I Venedig Doge-Stammen
Jeg formælede med Graven!
Over Genua, med Gammen,
Brød for Corsika jeg Staven,
Blev Italiens Befrier,
Samled godt Dens Gallerier!
Vidt gik nu om Land mit Rygte,
Videre gik mine Tanker;
Hvad de gamle Jetter bygde,
Maale vilde jeg med Franker;
Det Gigantiske jeg søgde,
Da i Løn jeg letted Anker,
Stævnede, trods Crokodilen,
Stolt og djærv i Hug, til Nilen!
Pyramiderne jeg skued,
Under franske Maale-Snore!
Godt mig vel Cairo hued,
Dog min Hug stod til Mysore,
 Der, (hvormed kun Tippo trued)
Selv John Bull at giennembore,
Før paa Samorinens Throne
Smykked ham Stor-Moguls Krone!
Dog, end styrer Folk og Sværde,
Skæbnen, meer end eget Tykke,
Andensteds var Stort paa Færde,
Did mig vinked Cæsars Skygge,
Over Britters Bølge-Giærde
Did bar Snekken Cæsars Lykke;
Der og lønned Diademet
Løseren af Stats-Problemet!
Klavre kan fiirskaarne Britter,
Gaae til Tops paa Alp og Snekke,
Knap dog Foxer eller Pitter,
Om for Een de gik end Begge,
Med min Tvær-Sæk Stien hitter,
Op og ned ad Klippe-Vægge,
Som til Æren var den rette:
Veien til Marengos Slette!
Længe nok har Preusen pralet
Af sin Friedrich uden Mage,
I Berlin har Hanen galet
For hans Mester mange Dage,
Der, som Franker-Idealet,
Med Forlov kun lod det brage,
Kom og gik med Hat og Kaarde,
Uindbudt, i Kongers Gaarde!
Ja, hvor er det Fastlands-Hjørne,
Hvor ei sporedes min Finger,
Hvor ei mine Keiser-Ørne
Stak i Sky, og slog med Vinger,
Hvor ei, selv blandt vilde Bjørne,
Om min Daad end Drapen klinger!
Mig indskrænked kun, som Jorden,
Strand i Vest, i Syd og Norden!
Britter blegned bag Canalen,
Trodsed dog paa Orlogs-Stavne,
Fnøs, da Penne-Strøg i Salen
Lukkede dem alle Havne,
Sørged for, at ei paa Valen
Værk og Glands jeg skulde savne,
Lured trædsk paa Jovis-Fugle
I den Spanske Røver-Kule!
Stolt jeg dem dog Ryggen vendte,
Giæsted Ørken med de Kiække,
Blegned ei, da Moskau brændte,
Blinked ei for Odd og Egge!
Buen kun, som Skæbnen spændte,
Kunde Ørnens Vinger stække,
Fælde ham med Iistap-Pilen,
Som ei sank for Torden-Kilen!
Frost og Snee-Fog, Storm og Hunger,
Sammensvor sig mod de Bolde,
Gade-Viser rask besjunger
Tabte Næser, Tæer kolde,
 Men ei tusind Skjalde-Tunger
Skildre Kampen uden Skjolde,
Da vi hist, i Vinter-Mørke,
Prøved med Naturen Størke!
Blodig Graad for sine Stærke
Maatte Frankrig vel udøse,
Stille under deres Mærke,
Sine ranke Kæmpe-Knøse;
Men al Verdens Brynje-Særke
Kløve dog ei Skiægge-Løse;
Med al Verden til sin Fiende,
Maa sig selv man overvinde!
Det jeg gjorde, da med Seire
Nederlaget jeg beredte,
Og da hele Verdens Leire
For min Hoved-Stad sig bredte!
Ingen Mod-Vind skal henveire
Blomsterne, jeg da opledte,
Der jeg, sænkende min Landse,
Tog for Kroner Offer-Krandse!
Dog, fra Lunden, hvor jeg dvæled,
Skæbnen vinked mig tilbage,
Vilde end til Efter-Mælet
Lægge Daad i hundred Dage,
Hvor som Gienfærd jeg besjæled
Levningen af Kæmper strage,
Kiøs, foruden Magt og Lykke,
Hele Verden med min Skygge!
Slaget med de tvende Hære
Er et Ridder-Spil at nævne,
Til den faldne Keisers Ære,
Som sin Død end vilde hævne,
Og slet Ingen af de Kiære
Den forhadte Arving levne,
Saa, hvormed end Britten pranger,
Han kun trætted min Gien-Ganger,
Kun som Ikke-Keiser maatte
Jeg hans Klippevæg beklæde,
Selv mit Bryst for Griffen blotte,
Som udhuggede med Glæde
I min Lever sig en Grotte,
Til et kiøligt Aften-Sæde!
Huult det gjalder over Vove:
Griffen hedd Sir Hudson Love!
Under Hyld paa St. Helene
Ingen Taarer mig husvale,
Men, som mine Bauta-Stene,
Alper over Blomster-Dale,
Stolt udtrykke, tør jeg mene,
Det Gigantisk-Colossale,
Verden, fra de Dødes Rige,
Atter saae med mig opstige!
Somme vel sige om John Bull:
Tin er hans Sølv, og Bly hans Guld,
 Men er end Sølv i Gruben tyndt,
Bjerge jeg har af Guld i Mynt!
Silke jeg spandt af Hør og Uld,
Guineer mynted jeg af Kul,
Fylde jeg fik af Vind og Dunst,
Derfor saa priser jeg min Kunst!
Liden er jeg, og Verden stor,
Verden et Skib, og jeg dens Roer!
Landfast er jeg kun med mig selv,
Har dog ved Pol min Grændse-Pæl,
Flytter den frit, hvorhen jeg vil,
Thi som jeg fløiter, gaaer mit Spil;
Ende kun har mit Herredom,
Hvor ikke Vand gaaer udenom!
Dronning paa Hav, det er mit Navn,
Nøgel jeg har til hver en Havn,
Guldet er mit, og Sølvet med:
Huus-Guder ved hvert Arne-Sted!
Høi er min Vold, og dyb min Grav,
Evig min Roes paa Verdens Hav!
Fristed end tit jeg Over-Vold,
Det var dog kun i Heden-Old,
Og hvad man fik, var Laan paa Pant,
Saa jeg tilsidst dog immer vandt!
Efter hvert Folk, som blev min Giæst,
Arved jeg, hvad mig huged bedst!
Tyriers Skat, for Røver-Kiøb,
Angled jeg saa alt i mit Svøb:
Kiøbinge-Kløgt og Landsby-Konst
Øvet jeg har dem ei omsonst!
 Romeren lod hos mig sit Staal,
Baade i Bryst og Tunge-Maal,
Seent jeg det fandt, for dybt det laae,
Passer nu som en Smed derpaa!
Angleren mig, i Bod forsor Tog,
Pantsatte Blik og Billed-Sprog,
Som vel poetisk kun giør Pund,
Giør mig dog Gavn i kiedsom Stund!
Danske mig gav, om jeg saae grandt,
Flaade med Flag i sikker Pant;
Laande de lidt, det var ei Tab,
Godt sig forrenter Sømandskab,
Og kun en mundkaad fransk Bastard
Kalder min Løve en Leopard!
Snarest mig snød vel Sir Norman,
(Nærig han var som Haand og Tand)
Thi skiøndt jeg fik hans Smag og Sværd,
Som er til Nød al Ære værd,
De dog, som Rosen rød og hvid,
Gav mig en slem urolig Tid,
Og, under Tudor-Slægten haard,
Trods mine Breve, Trælle-Kaar!
Siden jeg slog min Drot ihjel,
Som kun tildeels bekom mig vel,
Friheden kun i hundred Aar
Ret jeg har nydt med Dronning-Kaar!
Fri er jeg nu, som Fisk i Vand,
Thi blev end mit al Hindostan,
Fast jeg bygger dog paa det Gruus
Kun mit Ostindiske Kræmmer-Huus!
 Hvad jeg beholdt i Amerika,
Regner jeg mindre til end fra,
Solgde kanskee det for en Øe,
Som laae bekvemt i Øster-Sø!
Skammelig nys med Havne-Baand
Drilled mig vel Napoleon,
Lærde tilsidst dog paa min Øe:
Jeg kunde lukke den Spanske Sø!
Grav-Sted han vandt kun paa min Strand,
Malta fik jeg og Helgoland,
Ja, fik af Holme slig en Flok,
At jeg fornam, kun Alt er Nok!
Russen endnu mig slaaer en Bom,
Som jeg kan ei gaae udenom,
Giør mig og mangen en Time mørk,
For han er haard ved den kiære Tyrk,
Som jeg vel nys, ved høilys Dag,
Gav med de Andre det glatte Lag,
Men tør dog sige: ved Navarin
Skylden var hans, og Skaden min!
Al Verden kiender Walter Scott,
Min Knøvhed med det Samme,
Thi Alt hvad han har malet godt,
Det sidder i min Ramme!
Det er just ellers ikke rart,
Undtagen til at male,
At huse Folk af stridig Art,
Som Pikte er og Gale!
For Syn staae Bjerge immer bedst,
Og de er mit det Meste,
Og Skygge-Helt paa Taage-Hest
Er yndet af de Fleste;
Desaarsag er i Fingals Huus
Man allevegne hjemme,
Imens om Wallas, og om Bruus,
Kun Faa har nogen Stemme!
Der var engang en Tyve-Drot,
Som stjal den Skotske Krone,
Og flytted til sit Røver-Slot
Min Ædel-Steen fra Skone!
Den Dag, da Christ paa Korsets Træ
Udsoned Alles Brøde,
I Bervik han slog Folk som Fæ,
Saa Stenene blev røde!
Hos mig den Drot sædvanlig hedd:
Han med de lange Skanker;
Vil Nogen vide hvad jeg leed,
Til Helved gaae hans Tanker!
Da Wallas drog, i Clydes-Dal,
Sit lange Sværd af Balgen,
Men fandt at Skotlands Ridder-Sal
Endnu kun var i Galgen!
Forhadt af dem med Hjelm og Skjold,
Forladt af dem i Nøden,
Forraadt han kom i Bødlens Vold,
Som dobblede med Døden!
Men Robert Bruus var Lykken huld,
Da ret han kom i Aande,
Med Samt det prude Kæmpe-Kuld,
Som godt ham gik tilhaande!
Tyrannen fnøs, men Helsot brat
Dog Standsed ham i Farten,
Og Karl, mod Bruus, ei for sin Hat
Var Edvard fra Caermarthen!
Ved Bannokborn da stod et Slag,
Der mindes skal faa længe,
Som Solen, paa Midsommers-Dag,
Beskinner Skotske Drenge!
Der Kæmper sank for Skotte-Lee,
Som Brægner og som Skræpper,
Og Ridder-Sporer før maaskee
Blev aldrig maalt i Skiepper!
I Øre godt da Luren klang,
Og Ild der gik af Staalet,
Saa deraf blev en Helte-Sang,
Om Bruus paa Moders-Maalet!
Den gjorde Jon af Aberdeen,
Mens ny end var den Handel,
Og kæmped saa for Kongen fiin,
Med Douglas og med Randel!
Hvor Makbeth med den røde Haand,
Sig lader see for Penge,
Der udebliver Banchos Aand
Sædvanlig ikke længe;
Og hvis man ei har regnet feil,
Udspringer fra den Samme,
Som Skyggen i hans Konge-Speil,
Den blege Stuart-Stamme!
Den throned i trehundred Aar,
Og fik tredobbelt Krone,
Men throned som paa Dødning-Baar,
En Brøde at afsone!
En Piktisk og en Galisk Rod,
Var der vel løst forbundet,
Af Bruses vel med Fingals Blod
En Draabe sammenrundet!
Da Stammen fældte, under Staal,
Sit Vandskud ved Culloden,
Kun Ossianske Klagemaal
Udsprang af Klippe-Roden!
Med England i tohundred Aar
Jeg deelde Krig og Drotter,
Men saae dog helst, at Kongens Gaard
Laae ei saa langt fra Skotter!
Det gamle Ord var talt med Vid,
Om Skotte-Kongens Throne,
Som stunde skulde immer did,
Hvor Stenen laae fra Skone,
Men Edingborg alt overseer
Dog London, paa en Maade,
I mange Dage Meget skeer,
Og Fremtid er en Gaade!
Komme, hvo som komme kan!
Kommer, Mand og Kvinde!
Alle Folk i jeres Land
Rummes kan herinde,
Her kan Alle gaae sig træt,
Her kan Alle see sig mæt,
Møde hele Verden.
I Paris er Alting smukt,
Har man længe sludret,
Der er dog en hæslig Lugt,
Seinen er saa mudret,
Themsens Speil er himmelblaat,
Penge lugter immer godt,
Guld kan Alt forgylde.
Med min Damper i en Svip
Svømmer I herover,
Savner ei Louis Philip,
Naar I seer mit Tower;
Er end nylig Noget brændt,
Giennem Skiærsild, som bekiendt,
Kiønnere man bliver!
Det var Preusser-Kongens Ord,
Som jeg havde ventet,
Hvor i Sky nu, efter Snor,
Bygges Parlamentet,
Og min Børs i al sin Pragt,
Hvortil Grunden og er lagt,
Lydt det skal forkynde!
Ilden er min gode Ven,
Skiøndt vi duellerer,
Reise maa den op igien
Hvad den ruinerer;
Løsen mit er: Haardt mod Haardt,
Hvad i Røg der skvattes bort,
Bør med Damp betales!
Og for Resten skal I see
Her er Nok tilbage,
I mig boer en mægtig Fee
Fra de gamle Dage,
Immer i min Verdens-By
Underværker splinternye
Voxer op af Jorden!
Allevegne, hvor I gaaer,
Feen I kan møde,
Mellem Regents-Parkens Faar,
Og iblandt de Døde,
Som en Miss og som en Mohr,
Som en Tyv og som en Thor,
Tit som en Forpagter!
Maste-Skoven i min Havn,
Dandsende paa Roden,
Og hvad kuns hos mig har Navn:
Tragten under Floden,
Al min Viisdom, al min Roes,
Alt mit Guld og alt mit Gods,
Gav mig Feens Naade!
Ælve-Dronning under Øe
Nævnes hun af Skjalde
Og Victoria paa Sø
Ulke hende kalde,
Her, i hendes Fødestavn,
Frihed dog er Feens Navn,
Nemt at ihukomme!
Hun med Himlen staaer i Pagt,
Det er godt at mærke,
Byder ei dens Overmagt
Trods, som Trolde stærke;
Alle Aander, alle Ord,
Frit maa tumle sig i Nord,
Naar ei Haand de løfte!
Sagtens har hun sine Feil,
Hver en Fee har Nykker,
Seer sig alt for tit i Speil,
Leer ad smaa Ulykker,
Immer dog paa Dronning-Viis,
Ei som Hexen i Paris,
Hallernes Madame!
Mod de lærde Folk især
Slem hun er med Latter,
For de kalder hende her
Chartamagnas Datter,
Ormestukket Pergament
Ei hun være vil bekiendt,
Som sin søde Moder!
Datter er den Fee saa prud,
Saavidt jeg kan mærke,
Heller af en hedensk Gud,
Sagtens Thor den Stærke;
Giælder Andet end Latin,
Havde han en Datter fiin,
Feen Jomfru Drude!
Dermed falder godt i Traad,
Som et Ledd i Kieden,
Hendes Tog og hendes Daad,
Glands i Østerleden,
Hvor hun nys, en Sommer-Nat,
Govinpur forvandled brat,
Brittisk til Calcutta!
Clive, Hastings, Welleslev,
Hendes Jarler gilde,
Glemmes end ved Ganges ei,
Og i London silde;
Sagtens Arthur Wellington
Haabe tør, hans Helte-Aand
Huskes i Mysore!
Nys vel fra Afghanistan
Bud, med blege Kinder,
Til mig hasted over Strand,
Græd for Mænd og Kvinder;
Og paa China-Dragens Kyst
Feen vover nu en Dyst
Drøi med Udgaards Loke;
Men faaer kun i Hjemmet Bugt
Hun med Hrungner-Ætten,
Jager end som før paa Flugt
Romerørns-Uvætten;
Sikkert med et Tiger-Spand
Kommer Hun, fra Østerland,
Ærefuld tilbage!
Først da i sin fulde Glands
Skal min Fee I skue,
Thems og Ganges gaae i Dands
For Westminsters Frue,
Middelhav og Østersø,
Kvæde høit om Anguls Øe:
Ælvedronning-Stolen!
Da skal Volund Vingesmed
Hamre hendes Krone,
Alle Klokker gaae derved
Kiønt i Cædmunds Tone,
Alle Shakspears Alfer smaa,
Hvide, røde, gule, blaa,
Boltre sig i Engen!
Løses skal da alle Baand,
Som ei Fenris binde,
Røre sig hver Gnist af Aand,
Som i Støv er inde,
Mumier, selv nok saa net,
Dandse skal en Menuet
Med Athenes Døttre!
Oxford damper op tilvands,
Stolt med Bodleianet,
Cambridge giennemskiær med Glands
Luften jernbanet,
Kappes saa i Væddeløb
Om den Krands, ei gjort paa Kiøb,
Kronos selv har bundet!
Povels-Kirken, ogsaa kied
Af at staae i Skygge,
Lister sig til Themsen ned,
Har og med sig Lykke,
Sætter sig kun, hvor man godt,
Over Greenvichs Ulke-Slot,
Seer “den Høie Kirke”!
Selv de Stjerner skal forgaae,
Som er Himlens Smykke,
Ende vil engang vel faae
Ogsaa Londons Lykke;
Men saalænge Stort og Smaat
Speile sig i Blankt og Blaat,
Blinke mine Taarne!
Jeg er en egen Verdens-Deel,
Veed knap mig selv at maale,
Er dog endnu ei ganske heel,
Hvad tit er tungt at taale!
Fra den Tid Kiew og Novgorod
Var mine Hoved-Stæder,
Jeg tit har skiftet Drot og Lodd,
Kom seent til gode Sæder!
Mogolerne engang mig tog,
Og det var Hedning-Hunde,
Derfor til Helved jeg dem jog,
Det snareste jeg kunde!
Skiøndt Krigen bliver immer ved,
Er Freden dog min Glæde,
Men ingen Mand har længer Fred,
End Naboer tilstæde!
Imidlertid, for varig Fred,
Jeg intet Offer sparer,
Og Midlet til mit Øiemed
Bestandig bedre svarer!
Med Polen velforligt jeg blev,
Med Sverrig nogenlunde,
Og Persien jeg foreskrev
Den bedste Fred jeg kunde!
Engang min gamle Hoved-Stad
Vel tog de Franske Trolde,
Men der de fik det varme Bad,
Hvorefter kom det Kolde!
Med Tyrken har jeg prøved Alt,
Det Onde med det Gode,
Men ei engang med Varna faldt
Storherren mig til Fode!
Vil han, saa stokblind i sit Had,
Slet ingen Godhed ændse,
Jeg maaskee først ved Zarograd
Faaer en naturlig Grændse!
For England har jeg al Respekt,
Men nægter ei, mig tykkes,
Det tjende til vor Lige-Vægt,
Ifald det kunde lykkes!
Al Verden kiender Peter Czar,
Han var min Skole-Mester,
Ham takker jeg for hvad jeg har
Ved Øster-Sø i Vester!
Har nu jeg Flaade, Konst og Kram,
Forstand paa alle Dele,
Bli'r Petersborg et Amsterdam,
Jeg skylder ham det Hele!
Han var et Russisk Underværk,
Det ingen Tyrk kan nægte,
Som Brændeviin og Peber stærk,
Hans Kæmpe-Skridt var ægte!
Ved Pultava han Svensken slog,
Saa det endnu maa svie,
Og Alt hvad han tilfange tog,
Det nødtes til at bie!
Han ragede mit Barbari,
Saa det fik Kinder glatte,
Cultur det godt sig finder i,
Med Franske Flor og Hatte;
Og nu jeg fra det “Hvide Hav”
Den bringer til “det Sorte”,
Ved Kaukasus, som skriger Au,
Jeg stormer Dødens Porte!
Med China jeg mig ogsaa vil
Lidt nærmere forbinde,
Og sætte Liv i hendes Spil,
Som Østens Keiserinde!
Hvis ikke Tant er Yngling-Tal,
Fra Sverrigs Konge-Borge
Sig svang den Æt til Skiringshald,
Som throned høit i Norge,
Men Tungen der blev Sagas Skjold,
Mens hende kun paa Fyrresvold
Man satte Bauta-Stene!
Selv Skiøde-Konningen var glemt,
Med sine Raadmænd strage,
Hvis ei hans Lignelse var giemt
I Hellig-Olavs Sage;
Da Gamle Hakon sank i Grav,
Først Bauta-Steen fik Rune-Stav
Paa Upsals Konge-Høie!
Til Grunde gik i Synke-Bæk
Kong Hakons Herre-Stamme!
Med Tvilling-Kronen Magnus Smæk
Det undtes da at bramme;
Men dog langt bedre stædt den var
Paa Daatter fiin af Valdemar,
Der voxde Gylden-Smykket!
Vel fik det aldrig siden Bod
For Nordens store Kone,
I firehundred Aar dog stod
Sig Nordens Tvilling-Krone,
Saa Riger to, i Aand og Ord,
Ei bedre gik for Eet paa Jord,
End Dannemark og Norge!
Nu smeddet er i Nord, af Ny,
En anden Tvilling-Krone!
Til Kvad om den i høien Sky
Har Slettens Fugl ei Tone,
Og har end nye Kroner Glands,
Dog Tidernes Kiærminde-Krands
Omslynger kun de Gamle!
At Kiøl forbinder bedst i Nord,
Det nægtes kun af Giække,
Et Tvistens Æble er det Ord
Dog mellem Fjeld og Snekke,
Og Tiden er saa liig et Hav,
At skal den sige Dommen af,
Sin Sag vel Snekken vinder!
Er jeg lav og er jeg lille,
Mine Bække smaa,
Medens Klipper stande stille,
Kappes til en Aa!
Høiere end Skytter stærke
Stige kan den svage Lærke!
Dybere end Kæmper hugge,
Kan og Barnet dukke!
Danmark, deiligst Vang og Vænge,
Lukt med Bølgen blaa,
Kaldtes jeg af voxne Drenge,
Og af Piger smaa,
Under Nyn i grønne Skove,
Under Kvad paa blanken Vove,
Om min Dane-Bod hin feire:
Kongens Viv i Leire!
Om end, i mit Skygge-Rige,
Riim fra Heden-Old
Aldrig ret sig lod forlige,
Om min Dan og Skjold;
 Immer dog han er min egen,
Drotten, slumrende paa Negen,
Vugget mildt paa Orlogs-Snekke,
Inden Skjolde-Vægge!
Ei jeg praler af min Frode,
Brammer ei med Rolv,
Kiender Helte nok saa gode,
Som hans Kæmper tolv;
Gad jeg dog, i Bjarke-Maalet,
Hører Klang af Meer end Staalet,
Som, med Fredegodes Minde,
Vare kan og vinde!
Om, paa Øster-Søens Kyster,
Vingeslagne Aand
Hørde Graad af bedre Syster
Over Phaeton,
Derom tvistes maae de Lærde,
Lavt som jeg er og mit Giærde,
Danmark Taareperle-Hjemmet
Blev dog aldrig fremmed!
Om de fredegode Sjæle
Andensteds, i Vraa,
Fandt et bedre Efter-Mæle,
Under Skyer blaa,
End i mine grønne Skove,
Derom tør ei Kamp jeg love,
Vist dog i et kiærligt Minde
Leved de herinde!
Hrodgars Kvad i Ridder-Salen,
Konge-Riim fra Soer,
Sagas Røst i Jøkul-Dalen,
Skovens Fugle-Chor,
Tone over Skjoldung-Grave,
Tolke godt de Rune-Stave,
Saxo snildt, med Romer-Prenen,
Prak i Kampe-Stenen!
Mellem mange grønne Grave
Har man Venner faa,
Og med Penne-Fjer til Stave,
Maa man varlig gaae,
Sagtens blev jeg lidt tilbage,
Fremfor i de gamle Dage,
Dog endnu jeg Bølge-Heste
Rider med de Bedste!
Seiles kan der mange Mile,
Mens paa een man gaaer,
Lov man har til sig at hvile,
Medens Vinden staaer!
Derfor, Gutter, ud med Snekken,
Overalt, ja selv i Bækken!
Blade-Skib med Penne-Master
Der kun Daaren laster!
Solen seer man allevegne,
Maanen ligesaa,
Sky sig over alle Egne
Hvælver dyb og blaa,
 Himlen, som i dybe Strande,
Speiler sig i flakke Vande,
Og hvor ei er Væld og Rende,
Der er Verdens Ende!
Derfor, selv paa vilden Hede,
Hvor en Hytte stod,
Immer, uden langt at lede,
Hitter man en Flod,
Seilbar for den sære Snekke,
Der sig folde kan og strække,
Er som Rummet og som Tiden,
Baade stor og liden!
Om den sang de gamle Skjalde,
Som de kunde bedst,
Pleied den og tit at kalde
Odins Ride-Hest!
Hest paa Hav, og Kiøl paa Klipper,
Ligegodt, naar ei den glipper;
Her paa Aande-Drættets Vinger
Den i Sky sig svinger!
I Kongedybet stod et Slag,
I Røg og Damp,
Det stod i Vaar en Høitidsdag,
Hvor Nelson gav det glatte Lag,
Med Lyn paa Lyn i Tordenbrag,
I Røg og Damp,
 Men Dannebrog man saae dog grandt
Med Maste-Skovens Elefant
I Kamp!
Det var i Sjette Fredriks Tid,
Mens han var ung,
Da, efter Freden lang og blid,
Sin Prøve stod i Paaske-Strid
Vor Løve, som fra Arildstid
Var immer ung,
Og mens de gyldne Hjerter slaae,
Den skal som Skjold i Kampen staae
Skjoldung!
I Konge-Dyb en Prøve-Steen
For Heltemod,
Hvor der var meer end To mod Een,
Har gjort den Sag som Guld saa reen:
Paa Dannebrog og Prøvesteen
Var Heltemod,
Da Thurah faldt med samme Roes,
Som Lassen og som Villemoes
De stod!
Med Dannebrog da stak i Sky,
Paa Bølgen blaa
Foer vidt om Land, det stærke Ry,
At Danmark reiste sig paany,
Med Løve-Brøl i høien Sky,
Fra Bølgen blaa;
Kun i den sidste Røg og Damp
Skal Mindet om vor Paaske-Kamp
Forgaae!
I Frederik den Sjettes Tid
Stod Dansken op!
Af Fredens Skiød, med Kæmpeskridt,
Med Liv og Aand og Mæle frit,
Al Danskhed i Kong Fredriks Tid
Stod herlig op!
Den stige nu, trods Veir og Vind,
Fra Kongedyb til Ærens Tind
Og Top!
For gamle Danmarks Løver blaa
I Gyldenfelt,
I Kreds af Hjerter, som kan slaae
Med Ungdoms Kraft, trods Lokker graa,
Lad gjalde over Bølgen blaa,
I Sund og Belt,
Et Hurra-Raab med Fynd og Klem,
Saa paa hvert Dæk der springer frem
En Helt!
I gamle Danmarks Bøgelund
Et Fugle-Chor,
Med Svanesang af Hjertens-Grund,
De Fiske smaa i Øresund
Opvække brat til Leg om Lund,
Til Lyst i Nord,
Bortskræmme Svantevit og Flint
Fra Øresund og Møens Klint
Og Nor!
Og til Lindormens Dommedag,
Paa Videslet,
 Med Lyn paa Lyn i Tordenbrag,
Forkynde Danmarks hvide Flag
Lindormen leed dens Dommedag,
Paa Videslet,
Mens Dannebrog fra Havets Skiød
I Sky sig svinger luerød
Og let!
En Paaske-Tid i Norden
Omsider dog oprandt,
Kun Trolde under Jorden
Tør sige, det er Tant!
Den dunkle Middelalder,
Fra Dovre seet i Kveld,
I Norden mørk ei falder,
Før Saga foer til Hel,
Med Snorro Islandsfarer,
Og Saxo Sællandsfar,
Med begge Valdemarer,
Og deres Heltepar!
Da kom, med Ragna-Mørke,
De trende Vinter-Aar,
Da Jette-Kløgt og Styrke
Kun havde gode Kaar!
Da sov i Nord, som Stene,
De gamle Kæmpers Børn,
Da frøs paa Askens Grene
Ihjel vor gamle Ørn!
I Laas var Valhalds Porte,
Til Hanen goel paany:
Nu skrider Nat hin sorte,
Tilstunder Morgengry!
Det Hanen var guldkammet,
Som goel fra Kirke-Taarn,
Den havde Liv annammet,
Som aldrig saaes tilforn!
Det godt var at fornemme,
I Jule-Nattens Sang,
Det var en Engle-Stemme,
Som fra det Skjulte klang,
Det lød paa Modersmaalet:
“Fra Himlen vi kom her”
Sig følde bildt omstraalet
Ved Sangens Lyd Enhver!
Da galed med det Samme
Hel-Hanen, sort som Sod,
DaDen goel for Muspels Flamme,
Paa Helsprog “Solebod!”
Med Gienfærds-Stemmer hæse
Helhjemmets Hane goel,
Saa hørdes Giæs at hvæse,
Som frelste Capitol!
Det klarest lød som Nysen
Af Noget under Jord,
Det virked som en Gysen,
Der Kroppen giennemfoer!
Og Lygtemænd i Klynge
De dandsed til den Sang,
Paa Muldvarpskud og Gynge
De hopped og de sprang!
Da vaagned Kæmpe-Stammen
I Nord ved Hanegal,
Men saae, ved Muspels-Flammen,
Kun Dødningdands paa Val!
Det var i Skræk at vaagne,
Til Sorg, før Soel opstod,
Thi Hedin kun og Hogne
Om Natten spilde Blod.
Med Sorg igien da blunded
De gamle Kæmpers Æt,
Til Soel, af Hav oprundet,
Dem vakde til Idræt!
Den Soel af Konge-Dybet,
I Skjaldes Øre-Sund,
For Fuglen og for Krybet,
Opstod en Morgenstund!
Jeg saae det giennem Dampen,
I mine Ungdoms-Aar,
Da hid, med Paaske-Kampen,
Kom vort Aarhundreds Vaar;
Jeg saae det giennem Taagen,
Da Rimthurs-Drotten faldt,
Og om end kun halvvaagen
Jeg saae, hvorom det gjaldt!
Jeg saae det giennem Ruden,
Da Tyrken fik sin Rest,
Forinden og foruden,
I Hellas allerbedst!
Jeg hørde det paa Ordet,
Som sprængde nys sin Grav,
Skiøndt Klangen er lidt jordet,
For end det gaaer ved Stav!
Jeg hørde det paa Sangen
Om Holger og om Skjold,
Som flagrer giennem Vangen,
Om end lidt vinterkold!
Jeg hørde det paa Vinden,
Som suser fra Nordvest,
Og river brat af Pinden
Sydost med al sin Blæst!
Vor gamle Ørn til Live
Nu kom i Aske-Top,
Hans Vinger end er stive,
Men Soelskin tøer dem op!
Naar han slaaer ned i Havet,
Da giælder det en Hval,
Som nøs, saa Asken raved,
Med Norners Løvtags-Sal!
Da Gjallar-Hornet klinger
Fra Himmelbjerget frit,
Da Valhalds Port opspringer,
Om end i Baglaas vridt!
Ved Nordens Saga-Arne,
Hvis Gnister ei uddøe,
De Kæmper hedenfarne
Med Bjarke sig optøe!
Da savner Thor sin Hammer,
Da sprænger den sin Grav,
Sit mørke Sovekammer,
I Helhjem under Hav!
Med Mimers Hoved taler
Da Odin Vidskabs-Ord,
Det høre Lydskjalvs Svaler
Og kviddre om i Nord!
Det høre Askens Svaner,
I Sællands Urda-Sø,
Derom for gamle Daner
De sjunge under Ø!
Til sidste Kæmpe-Stævne,
Naar Gynge-Spangen brast,
Da fylker paa det Jævne
Valfader i en Hast!
Da mødes As og Jette,
Paa Aanders Adelvei,
Da jævnes gammel Trætte
Imellem Ja og Nei!
Hvo skal vel Runer riste
Om Nordens Dommedag?
Kun Thor seer Ormen briste
For sidste Hammer-Slag!
En Gude-Dag man regner
Med Grund for tusind Aar,
Men Odin maaskee blegner
Mens op ad Dag det gaaer.
Dog, nys kom Morgenstunden
Til os med Guld i Mund,
Vor Nattergal i Lunden
Slaaer end ved Øresund!
Saa voxer op, I Unge,
Bag gamle Kæmpers Skjold,
Med Moders Maal paa Tunge,
Med Had til Thurs og Trold!
Saa længe Kampen varer,
Med Hammer, Sværd og Spyd,
Til selv sig aabenbarer
Al Last saavelsom Dyd!
Men Tiden ret udmaaler
Kun Han paa Konge-Stol,
Hvis Aasyns Middags-Straaler
Fordunkle Jordens Soel!
Han er den rette Balder,
Som brat Opreisning fik,
Og throner i hver Alder
Nu paa sit Breidablik,
Derfra igien han kommer,
Med tusind Soles Glands,
Som alle Guders Dommer,
Med evig Seiers-Krands!
Da i Hans Lys det klare,
Hvad vi forblommet saae,
Sig selv skal aabenbare,
Og giennemsynligt staae!
At Tiden gaaer og vi gaae med,
Alt som en Øe, der svømmer,
Hvert Øieblik forandrer Sted,
Som naar man vildest drømmer,
Det mærked Han med stort Forliis,
Som vandred ud af Paradis!
Hvorlænge siden det er nu,
Ei staaer paa Vandrings-Staven,
Og Alle, som kom det ihu,
Forstummede i Graven,
De fleste Folk, selv fra i Gaar,
Kun talte deres egne Aar!
Vi veed, de Smaa i vores Hjem
Ei holde af at regne,
Og tælle daarlig nok til Fem,
Paa Aar af deres egne,
Til under Leg de, med lidt Spot,
Paa Fingrene det lære godt
Saa har fra Grækers Lege-Tid
Vi først Olympiader,
 Og Tallet groves ind med Flid
Kun seent paa Marmor-Plader,
Det dunkelt er, hvo først, hos dem,
Har rigtig talt i Leg til Fem!
Firkløverne, som voxde der,
Paa Løbe-Baner strage,
Til Snese ti, saa noget nær,
Løb op i Christi Dage,
Skiøndt Legen da, som velbekiendt,
Ved Romas Trold med Graad var endt!
Fra Rom blev bygt, man siger, skrev
Dens Præster Almanakker,
I Galler-Krigen brændt de blev,
Med Røver-Kulen vakker,
Jævnaldrende dog kalder sig
Med Græker-Legen Romer-Krig!
Ebræerne, som regner bedst,
Og lærde Tal med Tampen,
End tælle fra den store Fest,
Da tændt blev Himmel-Lampen,
Og siden Moses Seiers-Sang
Vist intet Aar de oversprang!
Om før de har sig lidt fortalt,
Det ikke stort vil sige,
Paa nu Femtusind Aar i Alt,
Sexhundrede tillige,
Saa Himlens Lys til Verden kom
Omtrent tretusind Aar før Rom!
Sextusind Aar skal Verden staae,
Det er et gammelt Rygte,
Som man maa heller stole paa,
End for Indbildning frygte,
Men Himlen selv os lære vil,
Med Tegn, naar Enden stunder til;
Thi meer end Attenhundred Aar,
Med mageløse Dage,
Os borge for hvad skrevet staaer
I Herrens Godtords-Sage:
“Den sidste Slægt skal see med Gru,
Det sortner brat som straaler nu!”
Saalænge ei de store Tegn
Vi see, i Soel og Maane,
Som slaae med Skræk hver Himmelegn,
Saa alle Stjerner daane,
Den regner bedst paa Tidens Løb,
Som sælger den til dyrest Kiøb!
Den Regning altid holder Stik,
For Gamle og for Unge,
At kostbart er hvert Øieblik,
For Haand saavelsom Tunge,
Til ædel Daad har Tiden Priis
Og Evigheden Paradis!
Jeg er saa underfuld en Magt,
Hvor ret jeg kom til Live,
At Pennen, selv med Aand i Pagt,
Ei klart det kan beskrive!
Usynlig er jeg, fremfor Alt,
Og dog saa nem at kiende,
Som om i himmelhøi Gestalt
Jeg saaes til Verdens Ende!
Vel fremmed, paa hver Plet af Jord,
Man fundet har min Stemme,
Dog overalt, hvor Sandhed boer,
Jeg har i Grunden hjemme!
Som den Eenbaarne, jeg af Muld
Kun Tidsel har og Nælde,
En Torne-Krands, og Korsets Bul,
Hvortil jeg mig kan hælde!
Men overalt, hvor gode Ord
Kan gode Steder finde,
Jeg skaber Mark, i Syd og Nord,
Hvor Melk og Honning rinde:
Og naar jeg misted hvad, af Jord,
Jeg syndes kun at have,
Da blev min Magt og Ære stor,
Ved mine Venners Grave!
Jeg Verden altid var forhadt,
Og bar kun Torne-Krone,
Men aldrig stod jeg dog forladt,
Og aldrig faldt min Throne!
Med Sølv og Guld min Kæmpe-Trop
Jeg frister ei og fæster,
Men siger blot: Guds Fred! stat op,
Og sid blandt Kongens Giæster!
Det Ord, i attenhundred Aar,
Befolket har mit Rige,
Skiøndt altid paa min Kirke-Gaard
Et Kors var Himmel-Stige!
Min Gaade er et Guddoms-Ord,
Som skaber hvad jeg nævner,
Som fylder Dale trindt paa Jord,
Og Klipperne udjævner!
Med Det indvier jeg min Daab,
Velsigner jeg mit Bæger,
Saa hist udspringer Livets Haab,
Og her det vederkvæger!
Med Det jeg skaber gode Kaar,
For mine Kæmper lave,
Saa de kan lee ad Bane-Saar,
Og springe over Grave!
Med Det jeg skaber Viin af Vand,
Og Paradis af Ørke!
Med Det jeg skaber Lys om Land,
Mens Verden raaber: Mørke!
Mit Rige kaldes Christenhed,
Og Herren kiender Sine,
Skiøndt ingen Mand paa Jorden veed,
Hvormange der er mine!
Kun det er klart, de er det ei,
Som ei mig vil bekiende,
Og at jeg løi, ifald min Vei
Gik ei til Verdens Ende!
Men dog, saa vist, som Sandhed kun
Med Ord kan Alt beseire,
Er Sandhed Ordet i min Mund,
Og Gud i mine Leire!
Jeg trodsed Dumhed, trodsed Kløgt,
Og Verdens Aand i Vælde,
Og Verdens Lyst og Dødens Frygt,
Jeg trodser Aar og Ælde!
Jeg laae i Dvale mangen Gang,
Men blev ei Orme-Føde,
Og aldrig bølged nogen Vang,
Hvis ikke Sæden døde!
Lad hvisle kun i Orme-Gaard,
At nu jeg er lagt øde,
Jeg kroner ligefuldt mit Aar
Med Frugtbarhed og Grøde!
Ja, op jeg staaer, som Ax i Vang,
Som Mai i Bøge-Skove,
Og prægtig, under Fugle-Sang,
Som Gylden-Soel af Vove!
At Lyset er mit Klædebon,
At Korset er min Ære,
Og at mit Ord er Liv og Aand,
Det skal da Verden lære!
Det kiendes skal, naar, som en Soel,
Jeg straaler brat med Størke,
Adspredende, fra Pol til Pol,
Alt Hedenskabets Mørke;
Opvækkende de tørre Been
Til Liv af Jakobs Grave,
Fremlokkende af Stok og Steen
En deilig Blomster-Have;
Udstraalende den Herres Glands,
Som aabenbar kun døde,
For at med Livets Rosen-Krands
Jord-Klimpen Ham kan møde!
Ja, naar Han kommer i det Blaa,
Da er mit Værk tilende,
Hvad Troende i Speilet saae,
Skal Salige erkiende!
Om Han end tøver, troe Ham dog!
Han Ingen har bedraget,
Som, trods al Snak om Billed-Sprog,
Paa Ordet Ham har taget!
Han er det Ord fra Arildstid,
Histoppe og herneden,
Hvis Lyd er Aand, hvis Vift er Vid,
Hvis Liv er Evigheden!
Aand er ikke det samme som Sjæl og gribes endnu mindre af Luften, men er Livs-Kraften, som Ordet om det Usynlige nu sædvanlig fattes, men kan dog have, og viser sig da baade levende og kraftigt, medens alle aandløse Ord om det Usynlige er døde og magtesløse.
Aar er Navnet paa en Flod i Berner-Landet, som falder i Rhinen.
Aden, i Arabien ved Bab-el-Mandeb, var en rig og mægtig Stad, saalænge, den ostindiske Handel gik over det røde Hav, og blomstrer nu op igien under Engelsk Herredømme.
Adulf (Ataulf) førde Vest-Gotherne til Spanien, først i det Femte Aarhundrede.
Afganistan, det Østlige Persien, nu et eget Rige.
Afrodite var Grækernes Navn paa Skiønheds-Disen.
Alba var i 6 Aar Philip den 2dens Statholder i Nederlandene, og roste sig selv af, i den Tid at have ladt 18000 Mennesker henrette. Han oprettede sig ogsaa selv en Ære-Støtte i Antverpen, hvor man saae ham som en Jern-Mand træde to Mennesker paa Nakken.
Albertus  Magnus, en Tydsk Biskop i det Trettende Aarhundrede, som gjaldt for en Hexemester.
Albuquerque lagde Grunden til Portugisernes Magt i Ost-Indien, ved at anlægge Goa og indtage saavel Ormuz, som Malacca.
Alexandrien, Ægyptens ny Hovedstad, med Alexander den Stores Grav, giør nu, under Mehem-Ali, Opsyn paany.
Alfer (som vi har gjort Ælvefolk af) var det gamle Nordens Navn paa hvad vi vilde kalde Engle.
Alfernes Skib er Lykke-Skibet (Skibbladner) der havde altid Medvind og kunde bære alle Aserne.
Alfred er den berømteste af alle de Angelsachsiske Kon ger, regierede omtrent 30 Aar (872–900), forsvarede Landet kiækt mod de Nordiske Vikinger, som idelig angreb Kysterne, og skal selv have skrevet endeel angelsachsiske Bøger, som endnu er til.
Alkuin (Ælkvin) var En af de lærdeste Angel-Sachser i det 8de Aarhundrede, som i lang Tid opholdt sig ved Keiser Carl den Stores Hof, og oprettede siden en berømt Skole i Tours.
Alperne er Europas høieste Bjerg-Kiæde, mellem Frankrig, Tydskland og Italien.
Amsterdam pipper allerede frem paa sit Pæleværk over Sumpen i det Trettende Aarhundrede, men voxde dog først ret ved Antwerpens Ulykke, i Slutningen af det Sextende, var giennem det Syttende og en Deel af det Attende et London i det Lave, og er endnu en rig Kræmmerstad, hvor dog Femtedelen af Indbyggerne er Fattiglemmer.
Angel-Sachser er det gængse Navn paa de Danske og Frisiske Vikinger, som, i det Femte og Sjette Aarhundrede, indtog Britannien, paa Wales nær, og kaldte det England, og blev fra det Ottende Aarhundrede baade Tydsklands og Nordens Lære-Mestre i Christendom og Skrivekonst paa Modersmaalet.
Angler kaldes Hovedstammen hos Angelsachserne, og af dem har endnu Landskabet Angeln ved Slesvig sit Navn.
Ansgar (Asgeir og Æsger) var en Frankisk eller Sachsisk Munk, som i det Niende Aarhundrede (826–65) utrættelig forkyndte Christendommen i Danmark og Sverrig, og kaldes derfor Nordens Apostel.
Antiochien, ved Floden Orontes i Syrien, er især berømt af det “Christne Navn”, som har sin Oprindelse derfra, og af sine to Beleiringer paa det store Korstog (1099) da Staden var et Tvistens Æble mellem Christenhedens og Tyrkiets Hovedstyrke.
Antwerpen eller Andorp var i det Sextende Aarhun drede den ypperste Nederlandske Handelstad, men efter dens Forstyrrelse af Spanierne (1585) flyttede de driftigste Borgere til Amsterdam og bidrog til dens Flor.
Apenninerne er en Bjerg-Kiæde, som giennemstryger Italien fra Nord til Syd.
Arcole er en italiensk Bondeby ved Etsch-Floden, ei langt fra Bergamo, hvor Bonaparte vandt sit andet Hovedslag paa Sommer-Toget 1796.
Argo er Skibets Navn, hvorpaa, efter de Græske Oldsagn, Jason og hans Heltefølge, de derfor saakaldte “Argonauter”, gjorde Toget efter “det gyldne Skind” til Colchis ved det Sorte Hav.
Argus havde, efter det Græske Billedsprog, hundrede Øine, hvoraf Halvdelen var vaagne, mens de Andre sov.
Aristander fulgde, som Offerpræst og Spaamand, Alexander den Store paa hele hans æventyrlige Bane.
Arkadien er et bjergigt Landskab paa Morea (Peloponnes), hvis Hyrder var ligesaa berømte i Oldtiden, som de Schveitserske i Middelalderen.
Artus eller Arthur, med det runde Bord, er Britternes fabelagtige Helt baade i Wales og Bretagne.
Aser kaldtes Nordens Kæmper-Guder.
Asken Ygdrasil betød i Norden Menneske-Livets Stamtræ.
Athene var Navnet paa Grækernes Vidskabs-Dise.
Atle er det Nordiske Navn paa Hunne-Kongen Attila.
Augias er bekiendt af sin Mødinge-Stald, som Herakles rensede, ved at lede en Flod derigiennem.
Augustin var Hovedmanden for de Munke fra Rom, som, fra Aar 600, christnede Engeland.
Axel, er det Danske Navn paa Sællands heltemodige Biskop, som Latinerne har forgjort til “Absalon”.
Balder, Odins uskyldige Søn, som ved Lokes Lumskhed døde i sin blomstrende Ungdom, men skal opstaae igien efter Ragnaroke i en Nyaarstid.
Baldvin, Gotfred Tornekrones Broder, Fyrste i Edessa (Orfa) ved Eufrat, og siden Konge i Jerusalem.
Balsamere bruges, billedlig, om Bogstav-Skrift, hvori det mundtlige Ord endnu efter Døden, som en Mumie, bevares fra Opløsning.
Bancho var en af Makbeths Stal-Brødre, hvem der skal være spaaet en kongelig Æt, og fra hvem man siger, Stuarterne nedstammede.
Bannokborn er en lille Aa i Nærheden af Stirling, hvor det store Slag stod mellem Skotter og Engelskmand (Midsommers-Dag 1314).
Barbarer kaldte Græker og Romere alle dem, hvis Sprog de ikke forstod, og derfor kalde vore Latinere, naar de er aandløse, deres egne Landsmænd saa, for de ikke kan Latin, men med Rette kalde vi kun de Aandløse saaledes, fordi de aldrig kan lære Aandens Sprog.
Barndom (Menneske-Slægtens) kaldes den graa Oldtid, førend de mange adskilte Folkefærd opkom og vidste af dem selv at sige.
Bataver er i Romerske Bøger Navnet paa Endeel af Nederlænderne, og det er snurrigt, at Hollandske Lærde selv har udledt Navnet af baat ͻ: Baade, Profit.
Bec var et Kloster i Normandiet, hvor Lombarden Lanfrank, i Vilhelm Erobrers Tid, grundede en berømt og frugtbar Skole.
Beda, en angel-sachsisk Munk (700 eft. Ch.), var i sin Tid vel den lærdeste Mand i hele Christenheden, og har iblandt andet efterladt en Historie om Christendommens Indførelse og Skæbne i Engeland, som er ubetalelig, og bekiendt under Navn af Bedas Kirke-Historie.
Bergens Brygge eller Bro var engang meget bekiendt af Kræmmerleiet, som Hansestæderne havde der.
Bjarke, en af Rolfs Kæmper.
Bjerget var netop Navnet, de grummeste Ny-Franker, med Robespjerre i Spidsen, gav dem selv.
Bifraust er, i Nordens gamle Hedning-Kvad, Navnet paa en Bro, de tænkde sig mellem Gudhjem og Mandhjem, altsaa Billed-Sproget.
Billed-Sprog kalder man det, naar man med Navnene paa Dyr, Fugle, Træer og allehaande synlige Ting, ikke mener disse Ting selv, men noget Usynligt og Aandeligt, som de tænkes ligne og paa en Maade svare til.
Bjowulf besynges i et herligt angel-sachsisk Digt, som en Gothisk Stærk-Odder, der sloges kiækt med Trolden Grændel og hans Moder i Danmark, og tilsidst med Ild-Dragen Stærkhjort i Gothland, som ogsaa fik sit Banesaar, men ødelagde Helten.
Boemund, en Søn af den Normanniske Robert Vitsker, var En af Høvdingerne paa det store Korstog, og blev Fyrste i Antiochien.
Bogstav-Skrift er den Konst med nogle faa Tegn at kunne pege paa alle Lydene i et Sprog, hvad for de Uvidende seer ud som Hexeri.
Bogtrykker-Konst er en Tydsk Opfindelse i det Femtende Aarhundrede, dengang saa ubegribelig, at Mange meende, det gik til med Fandens Konster.
Borgerligt Selskab kalde vi hos Folkene Forbindelsen til fælles Sikkerhed og til fri Raadighed hver over sit Eget, under visse Vilkaar og giældende Love.
Breideblik (Straaledands) var Navnet paa Balders Borg.
Bruus (Robert) Hovedmanden i Slaget ved Bannokborn, Skotternes uforglemmelige Helte-Konge.
Brygge (Brügge) en Kiøbstæd i Flandern, hvor Hertug Philip den Gode sædvanlig holdt Hof, og hvor det store Marked stod for hele Europa, medens Venedig og Genua i Syden, og Hanse-Stæderne i Norden, besørgede Verdens-Handelen.
Buonarotti, berømt under Navn af “Michel Angelo”, som den største Florentinske Maler, Billedhugger og Bygmester (1474–1564).
Byzants, Constantinopels gamle Navn.
Bærtelsmæsse-Natten ͻ: Bartholomæus-Natten er det almindelige Navn paa et grueligt Blodbad (1572), som det Franske Hof, under Karl den Niende, svigefuld anrettede paa Hugonotterne.
Caermarthen er en Bye i Wales, hvor Kong Edvard den Anden var født.
Calcutta, i mindre end hundrede Aar, fra Landsby blevet hvad den nu er.
Camoens, den eneste portugisiske Skjald, som er blevet berømt i Europa, tilbragte selv en Deel af sit urolige Levnets-Løb i Goa, besang i sin Lusiade Portugisernes Helte-Gierninger i Ost-Indien, og døde ved Portugals Indtagelse af Spanierne 1581.
Capitol er Høien, hvorpaa Borgen eller Fæstningen i Rom fordum laae.
Carl den Dristige faldt ved Nancy i Lothringen (1477) og var Sidste-Manden af det Burgundiske Huus.
Carl den Sjette, Keiser i Tydskland, Konge i Ungern og Bøhmen og Herre over Lombardiet og Nederlandene, var Sidste-Manden af det Østerrigske Huus (d. 1740), som over i trehundrede Aar havde baaret Keiser-Kronen.
Carmel-Guden, som (efter Taciti Beretning) spaaede Vespasian sin Lykke, maa, efter Beskrivelsen, være Jehovah, hvis gamle Alter paa Bjerget Carmel (opreist af Propheten Elias) vel har givet Anledning til Opkomsten af et Orakel eller Spaa-Huus der.
Carthago skal være bygt førend Rom, af Tyriske Flygtninger, under Prindsesse Didos Anførsel, og blev, efter Ødelæggelsen af Romerne, opbygt igien, saa der var (indtil Vandalernes Indbrud) een af de berømte Bispe-Stole i den gamle Christenhed.
Castaneda var en Portugiser, som i Midten af det  16de Aarhundrede skrev en udmærket god Historie om Ostindiens Opdagelse og Albuquerques Bedrifter.
Catholsk er taget af Græsken og betyder “almindelig”, som den Christne Kirke kaldes, fordi der er kun een og den samme ægte Christendom allevegne og til alle Tider. Siden Reformationen er imidlertid hos os “Catholsk” af Vankundighed blevet et Skieldsord, som om det betød Pavelig eller Papistisk.
Chineser kaldes Indbyggerne i China, det uhyre asiatiske Rige, ligesaa stort og befolket, som hele Europa, men, for deres Stivheds og Stilstands Skyld, kalder man i daglig Tale alle “Træmænd” Chinesere.
Christentøi kaldte man en egen Dragt, som altid brugdes ved Daaben.
Christus ͻ: den Salvede er det Prophetiske, Præstelige og Kongelige Tilnavn, de Christne give den Jesus fra Nazareth, hvem de tilbede som Gud og Mand og Verdens Frelser.
Cicero var en berømt Sagfører og Raadsherre i Rom, som Keiser Augustus lod slaae ihjel, og hvem Latinerne forgude, som den største Taler og Viismand, de kan tænke sig.
Cid (Roderik) spiller Hoved-Rollen i de Spanske Kæmpeviser, som en mageløs Helt i det Ellevte Aarhundrede, der, blandt Andet, tog Rigets gamle Hovedstad, Toledo, fra Mohrerne.
Classisk betyder hvad der hører til den første Classe i de Lærdes Rangforordning, eller er, efter deres Mening, af første Skuffe. Derfor kalde Latinerne de gamle Græske og Romerske Skribenter udelukkende “Classikerne”, og kalde intet Nyere Classisk, undtagen Bogormenes latterlige Efterabelse af Ciceros og andre Romerske Skribenters Latin.
Clive (Robert) kom til Ostindien som Skriverkarl, men lagde (1748–69) Grunden til den Engelske Stormagt.
Colombo (Christoffer), en Genueser af ringe Byrd, søgde længe forgæves Understøttelse til at overfare det Atlantiske Hav, men fandt den dog omsider hos Dronning Isabelle i Castilien, og opdagede America 1492.
Constantin den Store lod sig først kort før sin Død ved Daaben indlemme i den Christne Kirke, saa det er intet Under, om man finder hans Levnet uchristeligt, men Tro paa Christus, som en almægtig Skyts-Aand, og paa Korsets Tegn, som et uovervindeligt Skjolde-Mærke, havde han aabenbar fra den Tid, han, (efter hans egen Fortælling til sin Levnets-Beskriver Biskop Eusebius) saae et Kors i Skyen, og overvandt sin Medbeiler Maxents med det Tegn i sit Banner.
Cuba er en af de Vestindiske Øer, Colombo opdagede, der ligger han ogsaa begravet, og det er nu Spaniernes eneste Americanske Besiddelse.
Culloden, ikke langt fra Inverness, var det Sted, hvor den sidste Stuart (Carl Edvard) efter endeel Fremgang, leed et afgiørende Nederlag (1746), saa han neppe selv i Kvinde-Klæder undslap til Frankerig.
Cyrus blev, efter Persernes Oldsagn, som Spæd, udsat i en vild Bjergegn, men næret og forsvaret af en Hund, til en Hyrde ynkedes over ham.
Cædmon er en berømt angel-sachsisk Skjald, om hvem Beda, der var samtidig med ham, men noget yngre, fortæller, at han paa sine gamle Dage blev Skjald ved at drømme, Kong David rakde ham sin Harpe. Man har endnu deilige Brud-Stykker af hans Bibel-Riim, men kun sammenblandede med maadelige Efterligninger.
Daab er Navnet paa den høitidelige Indvielse, hvorved de, som vil troe paa Christus, skal optages i hans Kirkes Skiød eller Menighed, og faae Navn af Christne, med Løfte paa det evige Liv, naar de holde Aftalen, som kaldes deres Daabs-Pagt. Tvang herved er Tyranni.
Dagmar betyder Morgenrøde, og er et Tilnavn, de Danske gav Valdemar Seiers første Dronning fra Bøhmen, om hvis Livsalighed der synges i Kæmpeviserne.
Daniel var Ebræernes store Prophet under det Babyloniske Fangenskab, som spaaede kiendelig baade om de Persiske, Græske og Romerske Verdens-Riger, og om det Guds-Rige, Christus skulde oprette.
Danmark er vort lille, men ældgamle og i Hedenold høiberømte, Kongerige og Fædreneland, hvorfra Anglerne udgik, som christnede og oplyste hele Norden. Ingensteds er heller Folkets Oldsagn bedre giemt, eller Fædrene kiærligere og stadigere besunget, saa Danmark kaldes rettelig i Billed-Sprog de lyksalige Øer (Sæl-Land) hvor Folk levede endnu efter Døden.
Dannevirke kalde vi i Billed-Sproget Alt hvad der værner om ægte Danskhed og Dannished mod det Vildfremmede, som idelig paatrænger sig, og har tit bragt Danmark paa Randen af sin Undergang.
Danskhed giælder i Verden for slet ingen Ting, men har dog forsvaret sig mod Verden et Par Tusindaar.
David, Ebræernes Prophetiske og Kongelige Sanger, hvis “Harpe” i Billed-Sproget betyder al ægte gudelig Poesi.
Diadem er et Kongeligt Hoved-Smykke, oprindelig i Persien og Indien.
Diderik af Bern er Kæmpevise-Navnet paa den Gothiske Kong Thjodrek (Theodorik), som i det Femte Aarhundrede indtog Italien og tog sit Sæde i Verona.
Dodone, i Epiros (nu Albanien), var Sædet for det ældste Græske Orakel, som siden glemdes over det Delphiske ved Castri i Mellem-Grækenland.
Donau er den største Tydske Flod i Syden, som løber lige fra Schvaben til det Sorte Hav.
Douglas er en berømt Adels-Slægt i Skotland, hvortil Robert Bruses troeste Stalbroder “James” ogsaa hørde.
Dovre er Norges berømte Bjerg-Kiæde, hvoraf det deles i det Nordenfjeldske og Søndenfjeldske.
Douzepers er et Fransk Ord, som betyder de “tolv Jævninger” ved Karl den Stores Hof, som igien svarer til Frankrigs Inddeling i tolv Landskaber.
Drape er det Nordiske Navn paa et udførligt Ære-Vers over en Helt og hans Bedrifter, og svarer altsaa egenlig til hvad man nu kalder Heltedigt.
Druserne, en stridbar, hedensk Stamme paa Libanon, er ventelig en Levning af de gamle Phønicer.
Dværge var i det gamle Norden Navnet paa et Slags Bjerg-Puslinger, som man tillagde megen Snildhed og Nævenyttighed, derfor er de i Kæmpeviserne ogsaa Mestere i at læse og skrive.
Dyriskhed kalde vi Arten hos dem, der vel har menneskelig Skabning, og kan stundum være kloge nok paa deres Viis, men bryde sig, ligesom de Umælende, kun om det Synlige og Haandgribelige.
Død betyder i Billed-Sproget Skilsmissen mellem Sjæl og Aand, som giør, at man ingen levende Forestilling har om hvad der er aandeligt og evigt.
Ebræerne, som nu kaldes Jøder, er det eneste Folk, som regner Tiden fra Verdens Skabelse (nu 5603 Aar), og har en troværdig Historie om dem selv fra Abraham til Cyrus, og fra dem er Christendommen, med Christi Apostler, udgaaet til al Verden.
Edda kalde vi en Islandsk Samling af ældgamle Nordiske Kvad og Sagn om Guder og Helte.
Edvard var Navnet paa den sidste Angel-Sachsiske Konge, og dukkede i det Trettende Aarhundrede, da Normanniskbeden begyndte at tabe sig, op igien med Edvard Langbeen, som blev den Første paa ny Regning.
Edvin hedd den første christne Konge i Northumberland, og han levede i det Syvende Aarhundrede.
Eginhard var Haandskriver hos Keiser Karl den Store, og skal have beskrevet hans Levnet, som da maa være gaaet tabt, eller han var en Fisk.
Eideren er Danmarks gamle Grændse.
Einar Thambeskælver, Olav Tryggesøns berømte Bueskytte, blev lumskelig myrdet af Harald Haardraade.
Eivind Skalde-Spilder gjorde, som for Løier, et hedensk Ligvers over Hakon Adelsteen, som kaldes Hakonsmaal og er det sidste Gammel-Norske Kvad med Aand.
Encyklopædi er et Græsk Ord, som betyder “Kredsløb”, og bruges nu til Navn paa et Kort Begreb af alle Videnskaber, som ethvert Folk pleier at faae, naar de troer de er saa kloge, som de kan blive. Man har saaledes nu ogsaa en Engelsk og en Tydsk Encyklopædi, men den Franske er ældst, og har den Mærkværdighed at synes ugudelig, aandløs og hjerteløs fra Ende til Anden.
Enevolds-Magt betyder, som det lyder, Magt, men ingenlunde Ret til at giøre hvad man vil; thi Ret til at giøre Uret har ikke engang Vorherre.
Engeland, i den nyere Tid næsten det eneste fri Spillerum for Menneske-Livet, er derved i det Attende og Nittende Aarhundrede blevet ikke blot den rigeste men ogsaa den lærerigste Plet paa hele Jorden. Ligesom for Resten Christendom og Skrive-Konst fordum kom derfra til Tydskland og Norden, saaledes var ogsaa Oxforderen Wicklef i det Fjortende Aarhundrede “Reformationens Morgenstjerne”, og de Engelske Skjalde, især den mageløse Shakspear fra Dronning Elisabeths Dage, var det endelig, som sidst vakde Aanden i Tydskland og Norden, saa vi stikke virkelig i bundløs Giæld til Frænderne paa Øen, som det skal være os en Fornøielse at svare høie Renter af.
Etrusker var Toskanas og Endeel af Kirkestatens gamle Indbyggere.
Eumæos er den til Svine-Hyrde forvandlede Prinds i Odysseen, hvis Høimodighed stikker saa deilig frem, som noget Fløiels-Hjerte under Vadmels-Kofte.
Europa betyder ventelig Aftenlandet eller Vesterleden, som Phønicerne har kaldt det, i den Tanke at have fundet det forsvundne Hesperien, der paa Græsk betyder det Samme.
Fabel er et Latinsk Ord, som svarer til det Danske “Snak”, men bruges nu for ethvert Hjernespind, enten det har meget eller lidt at betyde, saa en god Fabel er meget bedre end en daarlig Historie.
Feer høre egenlig til det Arabiske Billedsprog, som kvindelige Luft-Væsener, der efter Lune giør Lykke og Ulykke.
Fenris-Ulven er et fabelagtigt Dyr, som, efter Edda, skal, i den sidste Strid mellem Aser og Jetter, sluge Odin selv, men dræbes af hans tause Søn, Vidar.
Fidie-Slaget, hvori Hakon Adelsten fik sit Banesaar, bærer Navn af Gaarden Fidie paa Storøen i Søndhørdlehn.
Fimbul-Vinter er egenlig den tredobbelte Vinter, ud i Eet, som, efter Edda, skal bebude Ragnaroke.
Fingal, Bjerg-Skotternes æventyrlige Helt, er først blevet berømt uden for Skotland ved de Ossianske Digte.
Fir-Kløver, et Kløver med fire Blade, er en Sjeldenhed, som der siges at være Lykke ved.
Floke, En af Islands Opdagere i Harald Haarfagers Tid.
Florenz i Toskana, En af de mærkværdigste Italienske Fristæder i Middelalderen, især berømt af sine Digtere og Konstnere, hvoriblandt atter Digteren Dante i det Fjortende, og Bygmesteren, Maleren og Billedhuggeren Michel Angelo i det Sextende Aarhundrede, rage frem som Taarne.
Flæmingland er Flandern, hvis Sprog, Sild og Lærred endnu kaldes Flamske.
Folke-Aand er den særegne Livs-Kraft, hvormed et Folk stræber at bevare sin Selvstændighed, gaae sit Skud og seile sin egen Sø, og Modersmaalet er altid Folkeaandens naturlige Udtryk, saa, naar Modersmaalet undertrykkes, foragtes og fordærves, da er Folke-Aanden, som en Træk-Fugl, enten fløiet bort eller lagt i Dvale.
Folkeligt er Alt hvad der tiltaler et Folk, passer for det, og fremmer dets naturlige Uddannelse, thi det giør kun hvad der ligner Folket, og har et levende Udtryk i dets Modersmaal, saa hvad der ikke er folkeligt er altid skadeligt.
Folkvang er Navnet paa Freias Slot, og paa det Land, hvor Alting gaaer efter Folkets Hjerte.
Fornuft og Forstand er indvortes det Samme, som Menneske-Haanden med de fem Fingre er udvortes, til at fatte og begribe, saa begge Dele er nødvendige til et kraftigt Menneske-Liv, men kan godt være tomme og paa mangfoldige Maader misbruges til at giøre baade sig selv og Næsten Skade.
Frankerig spillede, især i det Attende Aarhundrede, en mageløs glimrende Rolle; men at Glimmeren var uægte, ligesom det saakaldte “Franske Guld”, det seer man immer klarere i det Nittende Aarhundrede, saa hvem der føler, at Menneske-Livet, ved at betragtes og føres, som et “Skue-Spil”, bliver i Grunden øde og tomt, kan umuelig spilde dets ædle Kræfter og kostbare Øieblikke paa en Efterligning af det Franske Væsen, der desuden hos ethvert andet Folk maa blive en kluntet og latterlig Efterabelse.
Fredag har sit Navn af Frey eller Frø, som i det hedenske Norden meendes at raade for Freden og al dens Lyksalighed.
Fredegod er hos Dannemænd, med deres mageløse Fredsommelighed, det folkeligste Tilnavn for en Konge.
Frederik er Konge-Navnet, som i den Oldenborgske Stamme immer har skiftet med Christian, og smeltede hos Frederik den Sjette sammen med “Fredegod.”
Friedrich den Eneste i Preussen var det Attende Aarhundredes berømteste, hardtad forgudede, Konge, men for Resten saa Pære-Fransk, som det er en Tydsker mueligt, altsaa i Grunden ligesaa ufransk som utydsk, i ingen Henseende folkelig, men, med udmærkede Evner, selvstændig, selvraadig og selvklog.
Frihed er et Ord, saa glat som en Aal, saa det nytter aldrig at tænke paa eller tale om den, uden man først veed, hvilke Kræfters Frihed, der menes, og hvortil de vil have Frihed; thi det Borgerlige Selskab er grundet paa den Sandhed, at, medens Frihed for alle ædle og velgiørende Kræfter til at udvikle sig og virke uforstyrret, er Menneske-Naturens nødvendige Krav, saaledes er de dyriske, vilde og forstyrrende Kræfters fri Virksomhed Menneske-Naturens Pest, saa kun de Love er virkelig gode, som fremme og beskytte alle velgiørende Kræfters fri Virksomhed. Endnu slaaes man derfor iblinde om “Friheden”, som om det ikke var Spørgsmaalet, hvilke Kræfter, Friheden tilkommer, og hvordan den vindes og beskyttes, men hvilke Enkeltmænd: de som udgiør Øvrigheden eller Folkeraadet eller Mængden, der skal have Lov til at giøre Alt hvad de vil, eller til at plage og skifteviis undertrykke hinanden.
Fritænker betyder sædvanlig et fortvivlet Menneske, der, trods alle indvortes og udvortes Vidnesbyrd om den levende Gud, Hans Kiærligheds Aabenbarelse i Tidens Løb, og Menneskets Kald til Udødelighed, ja, trods de urokkelige Tanke-Love, tænker, han aandelig er og kan Alt hvad ham lyster; men Ordet “Fritænker” kunde ogsaa betyde et Menneske, der kun afrystede alle de Baand, som herskende  Meninger, Magelighed og Egenkiærlighed lægge paa Tanken, til Hinder for Sandhedens Opdagelse og Erkiendelse, og i den Betydning skulde vi naturligviis alle være Fritænkere.
Frostkæmper eller Nimthusser kaldtes i det hedenske Norden Gudernes Fjender, og det meget vittig, thi det iiskolde, hjerteløse Liv har de forstyrrende Kræfter i høieste Grad, og hele dets Virksomhed er fiendtligt mod alt det Varme og Hjertelige, være sig guddommeligt eller menneskeligt.
Fugl betyder i Billed-Sproget Aand, og er dertil vidunderlig skikket, da al Forskiellighed og Strid i Aandens Verden virkelig speiler sig hos Fuglene i Luften, og det følger af sig selv, at Sang-Fuglen bliver Skjaldens Billede.
Funt er vort gamle Navn paa Døbe-Karret i Kirken, og kommer af det Latinske “fons” en Kilde, fordi Daaben er den Kirkelige Livs-Kilde.
Fyrresvold ved Upsal, hvor Rolf Krage saaede Guld og de gamle Svenske Drotter havde deres Grave.
Fæderneland har egenlig kun et Folk, som kiærlig mindes Forfædrene og tilegner sig deres Modersmaal, og hvem der ikke giør det, mister derved sit Fæderneland, om han end havde tusinde Ahner af en daadfuld Stamme.
Fødeland har vi naturligviis Alle, med mindre vi er født paa Vandet, men kun i aandløse Dage kan det forbyttes med Fæderneland, som nuomstunder egenlig kun Græker, Tydskere og Nordboer kan have.
Følelse er baade noget Udvendigt og noget Indvendigt, som vi paa en Maade alle har, men der er en indvortes Lamhed paa Følelsen, der naturligviis ikke, som den Udvortes, falder i Øinene, men vel i Øret, og giør endnu langt mere uskikket til et virksomt Menneske-Liv. Det er derfor meget tungt, naar Skole-Væsenet stiler paa, med Konst, at frembringe denne hjertelige Lamhed, som vi kalde  Følesløshed for Aand og alt Aandeligt, enten i det Hele eller dog i den ene Side.
Gades nu Cadiz  i Andalusien.
Gange-Rolf kaldtes Normannernes berømte Høvding, før han fik Døbe-Navnet Robert.
Ganges den store Flod i Ostindien.
Genua blomstrede som Sømagt især i det Fjortende Aarhundrede, og var siden kun berømt af sin Bank (Georgs-Banken), den Ældste i Europa (fra 1407), som beholdt sin Vederhæftighed lige til Napoleons Dage.
Gjallarhorn eller Klanghornet var det, hvormed Himmelbjergs Vogter (Heimdal) skulde vække alle Guder og Helte til den sidste Strid med Rimthusserne, og betyder følgelig især en folkelig Høiskole, hvorved det levende mundtlige Ord, som skal forsvare Aandens Verden, kan udbrede sig og høres overalt.
Gimle-Borgen med Guldtag skulde være de Saliges Bolig efter Ragnaroke.
Gladhjem hedd Landskabet, hvori Valhal laae.
Glemme-Bogen maa man vel kalde enhver Vise-Bog, som ikke bruges, men især Edda, hvis Indhold, før i Alles Munde, blev glemt i fem, sex Aarhundreder.
Gotherne er den første fra Norden udvandrede Stamme, vi historisk kan spore, først til det Sorte Hav og siden (i det Femte Aarhundrede) til Italien og Spanien, og deres Hjem maa søges i de Svenske Gothlande.
Gotfred af Lothringen, Høvedsmanden paa det store Korstog og den første Christne Konge i Jerusalem, var En af de ædleste Helte man kiender, men døde i sit første Regierings-Aar 1100.
Govinpur var en Indisk Landsby, som siden 1750 er voxet op til det i al Verden berømte Calcutta.
Grammatik kommer af det Græske Navn paa “Bogstav”, og saalænge Latinerne raade for “Boglig Konst,” bliver  den med Nødvendighed idelt Bogstav-Væsen (Sylbenstecherei), men ogsaa den kan og skal naturligviis behandles med Aand, og da bliver “Sprog-Granskning” som “Grammatik” skal betyde, ikke længer enten Børne-Leg eller Børne-Plage, men de ypperste Taleres og Skribenters Yndlings-Syssel paa ældre Dage, frugtbar for hele Aandens og Ordets Virke-Kreds.
Grane er Navnet paa den berømte Hest af Sleipners Art, som gik lukt igiennem Ilden med de udvandrede Gothers Helt, Sigurd Fofnersbane.
Gregor den Første og den Store levede ved Aar 600, og lagde ved Anglernes Omvendelse Grunden til den ny, nu Protestantiske Christenhed i Engeland, Tydskland og Norden.
Gregor den Syvende (1073–85) fra Toskana, efter sit Døbe-Navn, Hildebrand, og efter Alt at slutte, af Gothisk Herkomst, var den egenlige Stifter af Middelalderens berømte Kirke-Stat eller Christus-Rige og Ophavsmand til Korstogene.
Grækenland var i gamle Dage Borger-Frihedens, Dannelsens, Smagens og Konstens yndige Hjem, men nedsank giennem to Aartusinder, under det Romerske og Tyrkiske Aag, i Afmagt og Vanart, Vankundighed og Glemsel, saa Opstanden mod Tyrkerne, (1821) lærde os egenlig først, at Grækerne ei var aldeles uddøde. Fra 1829 blev der igien et Grækenland i Folke-Historien, og fra 1832 et Græsk Kongerige under en Tydsk Prinds, og skiøndt det endnu er skjult for vore Øine, hvorledes Grækerne skal naae en folkelig Tilstand og Udvikling, deres Oldtid værdig, vil den dog sikkert naaes, og det er uberegneligt, hvilket Lys derved vil opgaae over Verdenshistorien i det Hele og det Ny Testament i Særdeleshed.
Grændel er, efter Bjovulfs-Drapen, Navnet paa den lede Trold, som slugde Dannemænd i Søvne, og er desværre ei død barnløs.
Guddommen, som er evig een, lader sig kun paa en eneste Maade rigtig beskrive og tilbede, men naar Hedningerne, som de Græske og Nordiske, saae Den, som Livs-Kilden til alt Godt og Ædelt, speile sig i Menneske-Naturen og Bedriften, da maatte de dog tænke og sige Meget, som var sandt og Guddommen værdigt, fordi Mennesket er skabt i Guds Billede og oplyses, saavidt han virkelig ønsker det, af Sandhedens Aand. Derfor er de Græske og Nordiske saakaldte Myther fulde af herlige, himmelske Lyn-Glimt, for hvem der har Øie til at see dem.
Gustav Adolf, Sidstemand af Vasa-Slægten paa Sverrigs Throne (1611–32), er blevet uforglemmelig ved sin seierrige Kamp for Religions-Friheden i Tydskland, som han kiøbde med sit Liv.
Gylden-Aar er det Danske Udtryk for Jubel-Aar.
Gylden-Skindet, som Argonauterne, efter de Græske Oldsagn, hentede fra det Sorte Hav, og den Burgundiske Hertug Philip, i det Femtende Aarhundrede, gjorde en stadselig Ridder-Orden af, betyder Skiønheds-Skinnet eller Glimmeren, ligesom “Helena” betyder den ægte, levende Skiønhed i al sin Glands.
Gynge-Bro eller Spang er en Fordanskning af Bifrøst-Bro mellem Gudhjem og Jetteverden, og betyder altsaa Billed-Sproget, der forbinder Aandens og Kroppens Verden.
Gænserik Vandaler-Konge var, efter Navnet at dømme, en Tydsker, thi paa Tydsk betyder det ligefrem en Gase.
Haabet var ikke i Norden, som i Grækenland og Rom, en lille Gudinde, nær ved at forsvinde fra Jorden med de øvrige Guder, men en Odins-Mø, som skabde Helte med Brev paa Udødelighed.
Haiti, mest bekiendt under Navnet St. Domingo, var den første vestindiske Øe, som Spanierne befolkede, og  er nu et saakaldet frit Slaveri, eller et Neger-Rige, anstrøget med Fransk Friheds-Farve.
Halfred var Olav Tryggesøns Hoved-Skjald, som var ham tro til Døden, og gjorde flydende Islandske Vers, men uden Aand.
Hallernes Madame er paa Fransk en Fiskerkiælling.
Hanselaget var det store Tydske Kræmmer-Lag, som, med Lybek i Spidsen, under Løbet af det Fjortende Aarhundrede, bemægtigede sig hele Handelen paa Øster-Søen og Vester-Havet, og foreskrev ei sjelden Nordens Konger Love, men forfaldt og opløftes i det Sextende Aarhundrede. Af de tre Hanse-Stæder, som end er tilbage, minder kun Hamburg, med sin Storagtighed, Rigdom og Nærighed, om de “store Hanser.”
Havet, hvori Himlen speiler sig, udtrykker, i det sande Billed-Sprog, det menneskelige Levnets-Løb i det Store, ligesom Floderne i det Smaa.
Havelok er et af Navnene paa den Danske Prinds (ellers poetisk Hamlet og historisk Svenn Tveskiæg), “der bliver Konge i Engeland, og om ham og Prindsesse Guldborg har man en heel Engelsk Rimkrønike fra Middelalderen.”
Havfruen er i de Danske Kæmpeviser en venlig og Havmanden derimod en fiendtlig Skikkelse, og fædrelandsk anvender det sig i det Nittende Aarhundrede selv paa Danmark og Engeland. Agnetes Vise er i denne Henseende et lille Havfru-Epos.
Hebe var hos Grækerne Smagens Dise, meget vittig gift med Helten Herakles, da den ægte Smag kun finder det Store skiønt.
Hedeby er Slesvigs gamle Navn, mens det var Anglernes Hovedstad.
Hedenskab er egenlig det Danske Ord paa Natur, som den findes hos Menneskens Børn, og man maa derfor lære at giøre Forskiel paa Græsk og Romersk, Nordisk og  Irokesisk Hedenskab, naar man ikke vil sværte Menneske-Naturen og snakke hen i Veiret.
Hefæstos er Grækernes Konst-Gud, ligesom Vølund er Nordens Konst-Alf.
Hegel, den nyeste Tydske Grubler, som har gjort Opsigt, var hverken meer eller mindre end en stor Haarkløver (Dialektiker), for hvem det var en smal Sag, ligesom det Hellige Romerske Rige, baade “at være og ikke at være”, og han beviste meer end han vilde, nemlig, at man ikke kan nægte den evige Sandheds Tilværelse uden netop derved at bekræfte den, og slaae sig selv et evigt Begplaster paa Munden.
Heimdal, Himmelbjergs og Gyngebroens Vogter og Gjallarhornets Eiermand, hvis Sværd kaldes “Hoved”, vristede i Tvekamp Freias Brystsmykke (Brysing) fra Rænkesmeden Loke, der havde tyvstjaalet det, og det er da paa Nordens ny Kragemaal den sande Viismand, der binder Haarkløveren, afklæder ham hans fulde Rustning, som han stolede paa, og uddeler hans Rov som et Bytte.
Hekla, er det navnkundige ildsprudende Bjerg paa Island.
Helvede betyder egenlig, ligesom Helhjem og Hades, kun de Dødes Rige.
Hengst og Hors (Hest og Hoppe) var, efter Oldsagnet, Anglernes Høvdinger paa Bretlands-Toget, og Hav-Heste er altid Krigs-Skibe paa Nordens Billed-Sprog.
Hervard Lofriksøn, den sidste Angel-Sachser i det Ellevte Aarhundrede, har længe ligget i Dvale i en samtidig Beskrivelse af Klosteret Croyland i Lincoln, hvor han ogsaa ligger begravet, men nu skal han dog være vaagnet i Engeland med en heel Levnets-Beskrivelse.
Hjertebjergets Top, er, paa det Islandske Skjaldesprog, Hovedet.
Hindostan, Ost-Indiens hjemmegjorte Navn.
Historie er et Græsk Ord, som betyder Spørgdom paa  Noget, fordi man altid maa spørge sig frem, for at komme til Kundskab om Fortiden.
Hlidarende er en Gaard paa Island, berømt af sin gamle Eier, den heltemodige Gunner Hamundsøn i Harald Blaatans Dage.
Holger Danske er en æventyrlig Helt fra Middelalderen, som det lader til, Normannerne har foræret os, siden han baade er En af Karl den Stores Jævninger, og vi har faaet hans Krønike fra Frankrig, men ihvilketsom, har dog vor Almue taget imod ham med begge Hænder, som en Stiv-Stikker i Baghaanden, og af vore nyere Skjalde har især Ingemann omhyggelig og godt opfrisket hans Ihukommelse.
Hohenstaufer kaldtes de Schvabiske Keisere, af deres Stamhus, et gammelt Bjergslot i Vyrtemberg.
Holmgaard kaldtes det gamle Rige i Novgorod, stiftet formodenlig af Gotherne paa deres Udvandring.
Hrodgar er Saxos Kong Ro.
Hugo Ydermere (Evermore) beholdt sin Faders Herregaard, nu Market Depping i Lincoln.
Ideen eller Grundtanken, og Idealet eller Grund-Skikkelsen, for enhver Ting, som Vorherre tænkde sig og skabde dem, er naturligviis altid baade noget Stort og Skiønt og saare godt; men om den Tydske Fornuft har udforsket Vorherres Tanker om Alting, og kan giøre Ham Skabelsen efter, det er et ganske andet Spørgsmaal, som man skulde være i det Rene med, førend man forgudede den Tydske Philosophi.
Jerusalem, nu en ussel Tyrkeby, men dog immer i Ideen “den store Konges Stad”, og, er Jesus Vorherre, bliver den det vist engang endnu.
Ingulf, Ophavsmanden til Islands Bebyggelse, bosatte sig i Reikavig.
John Barbour fra Aberdeen skrev i det Fjortende Aar hundrede en Rimkrønike om Robert Bruce, som i Skotland blev almindelig Folkelæsning, men er udenlands endnu kun lidt bekiendt.
John Bull er et Øgenavn, Engelskmanden har givet sig selv.
Jon Loftsøn var en Sønnesøn af den berømte Sæmund Frode paa den Islandske Herregaard Odde, og han blev Snorre Sturlesøns Fosterfader.
Jorsal kaldtes Jerusalem i Norden.
Jorvik er York i Nord-England.
Irmin-Sule betyder Verdens-Støtten, nævnes som Sachsernes ypperste Helligdom i Carl den Stores Tid, og skulde da svare til Asken Ygdrasil.
Iros er Navnet paa den storskrumlede og pralvurne, men marvløse og krysteragtige Stodder i Odysseen, som brydes med den hjemkomne Helt og faaer sit Livsbrød, og det er en Gaade, hvoraf det Attende Aarhundredes udbasunede Fornuft mesterlig har løst Halvparten, og lønnes nu derfor af det Nittende Aarhundredes Aand.
Island blev i det Niende og Tiende Aarhundrede Tilflugts-Stedet, og var siden i fem Aarhundreder (1300–1800), Giemme-Stedet for Norges og tildeels for hele Nordens gamle Kvad og Sagn.
Italien blev, ved det Vestlige Keiserdoms Opløsning, et Bytte for Gother, Longobarder og Normanner, men spillede dog siden i Firehundrede Aar (1100–1500) som det Romerske Pavedoms, Verdens-Handelens, Kundskabernes og Konsternes Hjem, en stor Rolle i Europa.
Jærtegns-Lampen kan paa Billed-Sproget Bibelen med Rette kaldes, thi den er selv et stort Jærtegn til Verdens Oplysning.
Jøkler er det Islandske Navn paa Iisbjerge.
Kalvskinds-Vang kaldes Island, fordi det er Skindbøgerne (Pergamenterne) som har gjort det berømt.
Kirke er ikke blot et tvetydigt, men et tretydigt Ord, og da det tillige er af fremmed Rod, misforstaaes det hvert Øieblik, naar det bruges om Andet end de Christnes haandgribelige Forsamlings-Steder; thi Præsteskabet mener sædvanlig sig selv med Kirken, og giør dog Paastande om dens Myndighed over alle Christne, som kun har Grund, naar man ved Kirke forstaaer hele den Christne Menighed, som naturligviis hver enkelt Medlem maa underkaste sig. For at giøre Kirke-Sagen ret indviklet, paastaae endelig Juristerne, at Folk i alle Kirke-Sager skal lyde Geistligheden, vel ikke for dens egen Skyld, men for den Verdslige Øvrigheds, der har Ret til, om den vil, at skabe en ny Kirke hvert Aar, som er herskende, saalænge den varer. Lader man derimod Ordstrid fare, da er Sagen yderst simpel, thi Sjæls og Saligheds Sag er unægtelig hvert Menneskes egen Sag, som Ingen kan foreskrive ham noget i, med mindre han frivillig indtræder i et Kirke-Samfund, hvis Love han naturligviis maa lyde, naar han ikke vil udelukkes, saa en Kirke, der paastaaer Ret til at tiltvinge sig Medlemmer og indelukke dem, erklærer sig derved ligegyldig for Sjæl og Salighed, med mindre den er tosset nok til at troe, man kan giøre Sjæle salige tvertimod deres Villie.
Kloster betyder et Indelukke eller Munkebur, og disse Klostre blev i den senere Middelalder til rene Landeplager, da de vrimlede af Dagdrivere, som vilde æde uden at arbeide; men først havde dog Klostrene allevegne været de eneste Plante-Skoler for Christendom og Boglig Konst, og naar Protestanterne heller ikke vilde taale Klostere, som Ingen faldt til Byrde, da var det tyrannisk af dem. Endelig er vort tvungne Fattigvæsen endnu meget værre end Munkevæsenet, thi Munkene var dog kun priviligerede Tiggere, men vore Stoddere med “Forsørgelses-Ret” er Panthavere i alt vort rørlige  og urørlige Gods, og deres Børn efter dem, saa, hvor det ikke ændres maa Enden blive, som med Pharaos Kiør.
Kolbrand Jette svarer i de Engelske Kæmpeviser omtrent til Langbeen Rise i Vores.
Korset er Christendommens eneste synlige Tegn, saa hvor det tilbedes, er ingen Aand, og hvor det afskaffes, ingen Christendom.
Krig er i Verden et nødvendigt Onde, men Romerne, som ei havde Lyst til anden Virksomhed, betragtede den som et nødvendigt Gode.
Krudtet skal være opfundet i Tydskland i det Fjortende Aarhundrede, men begyndte dog først i det Syttende ret kiendelig at forandre Verdens Skikkelse.
Kunnersdorf er en Landsby ved Oderen, hvor Friedrich den Eneste leed sit største Nederlag i Syvaars-Krigen 1759.
Kæf var den Northumbriske Kong Edvins hedenske Ypperste Præst eller Hof-Gode, som selv vanhelligede Afguds-Templet, og lod sig døbe.
Labyrinthen i Ægypten (i Landskabet Fayum) har foranlediget, at man kalder ethvert konstigt Virvar en Labyrinth.
Laguner kalder man de smalle Sø-Arme ved Venedig, der skille Øerne fra Fastlandet og fra hverandre.
Latin  har sit Navn af en Krog i Italien, som fordum hedd Latium, men udbredtes vidt ved det gamle Roms Erobringer, og endnu videre ved den Pavelige Geistlighed, som allevegne gjorde det til Kirke Sprog, men sin urimeligste Indflydelse har Latinen havt som Skole-Sprog, dødt udledt af Romernes efterladte Skrifter. Denne Indflydelse har især været fordærvelig i Tydskland og Norden, men da Modersmaalet ved Reformationen indførdes i Kirken, har det dog kæmpet sig frem og vundet Styrke til at afkaste det fremmede Aag, der nu vil falde bort af sig selv, naar  vore forældede Skole-Anordninger hæves. Hvad der især giør Skade, er for Resten, at de, der skulde være fortroligst med Modersmaalet og Fædrenelandet: vore Præster, Lovgivere og Dommere, nødes til fra Barndommen af at arbeide sig ind i et dødt Sprog og i lutter døde og fremmede Forhold, som der hører sjelden Drift og Kæmpe-Kræfter til, sin hele Levetid at arbeide sig ud af igien.
Leiregaard er endnu Navnet, Bønderne deromkring give Lethraborg.
Livorno, af det Latinske Navn paa en Galei (liburna), var fordum Pisas Havn, og er, som Handelstad blevet dets Afløser.
Lodi, med sin Bro over Adda-Floden, blev berømt ved En af Napoleons glimrende Seire 1796.
London, med omtrent saamange Indbyggere som hele Danmark, er en egen Verden, hvor Liv og Død, Lys og Skygge, Gammelt og Nyt, Land og Stad, Rigdom og Armod, Godmodighed og Grumhed, ja, alle Modsætninger i de skarpeste Omrids idelig støde sammen, som ved et Trylleri der i Førstningen forfærder, men efterhaanden fornøier, og oplyser langt bedre om Livet end alle Tydske Bøger.
Lov og Ret er ethvert Borgerlig Selskabs nødvendige Grundvold, men er de ikke folkelige, da forvandle de det Borgerlige Selskab til et Slaveri, som enten ødelægger Folket, eller forbereder dog en voldsom, grundfarlig Omvæltning. Det Attende Aarhundredes store Misgreb: at ville omskabe Folk med fremmede Love og selvgjort Ret, er derfor den dybe Grund til en stigende Misfornøielse, som man mangensteds ei engang opdager ved en Grund-Omvæltning, men begynder igien hvor man slap, saa kun Lovgiverne forandres, men Lovgivningen paa egen Haand bliver den samme. Ethvert Folk, som skal blive lykkeligt, maa have sin Arilds-Lov igien, ikke bogstavelig men forklaret.
Luften er, ligesom Aanden, usynlig, men er overalt at finde, og forvexles derfor i vore Dage sædvanlig dermed.
Luther var det Sextende Aarhundredes Helt, men kan just derfor ikke være det Nittendes, og enten man kysses eller slaaes med en Skygge, vinder man ligemeget.
Lützen, hvor Gustav Adolf faldt, men Troen vandt (1632), ligger ikke langt fra Merseburg.
Løgn er oprindelig et Nei, som altid forudsætter et Ja, ligesom en Løgn altid forudsætter en Sandhed, man enten vil bestride eller skjule, saa naar Løgnen paastaaer, at Grund-Sandheden er baade Ja og Nei, da bliver den saa grov, at man kan tage og føle paa den.
Macbeth, en Skotsk Jarl, som i Knud den Stores Tid myrdede sin Konge Duncan, og ranede hans Krone, blev først berømt ved det Skuespil af Shakspear, som, sig til liden Ære, har kronet hans Misdæder-Navn.
Maglegaard og Myklegaard (Stor-Staden) var Konstantinopels Nordiske Navn.
Mahomed, Arabernes falske Prophet i det Syvende Aarhundrede, er den egenlige Ophavsmand til Sværd-Omvendelsen, eller Tvangen til en vitterlig falsk Troes-Bekiendelse.
Mahomedanernes Tidsregning (Hegira) er efter Maane-Aar paa 360 Dage, saa de tælle nu 1258 Aar efter 622.
Mainotterne paa Morea udgive sig for de gamle Spartaners Efterkommere, forsvarede sig ogsaa i deres Bjergegn tappert mod Tyrkerne, alle Dage, og tog, under deres Sorte-Mikler (Mauro-Michaelis), virksom Deel i den almindelige Opstand (1821–29).
Malacca, en Halvø i Bag-Indien og den store Markeds-Plads for Østens Handel, var Portugisisk 1509–1641, Hollandsk til 1824, og er nu Engelsk.
Mamelukerne var en Slave-Trop fra Nord-Asien, som herskede i Ægypten fra det Trettende til det Sex tende Aarhundrede, havde ogsaa i Tyrke-Tiden næsten hele Magten, og gav selv Napoleon, paa hans Nil-Tog, Nok at bestille, men tilintetgjordes (1811) af Tyrken Mehem-Ali, som stjal Livet af deres sidste Høvdinger eller saakaldte Beier.
Marengo, paa Sletten mellem Alessandria og Tortona (i Montferrat) er berømt af Napoleons afgiørende Seier 1800.
Maro er Virgils Tilnavn.
Maroniterne er den eneste kiendelige Levning af de Syriske Christne, som paa Libanon endnu forfægte deres Frihed mod Druser og Tyrker. Deres Overhoved boer i Klosteret Kanobin og kalder sig Patriark af Antiochien.
Mecca, Mahomeds Fødeby, var gammel bekiendt af sit hedenske Kaaba-Tempel, Arabernes Helligdom.
Mehem-Ali, en Tyrk fra Macedonien, som 1800 kom til Ægypten, for at slaaes med Franskmændene, opsvang sig, efter deres Fordrivelse, til Pascha af Ægypten (1806), og har nu over en heel Menneske-Alder tyranniseret Landet, men ogsaa ladt det opdyrke, skabt sig, ved Hjelp af Franske Renegater, en Krigshær og Flaade i Europæisk Stil, og faaet mange Franske Lovtaler som et Fyrste-Speil. Han har vel ladet sig nøie med Navn af Vice-Konge, men aftvang dog Porten hele Syrien (1832), som han først nylig, ved en løierlig Forbindelse af Rusland, Engeland og Østerrig til Tyrkiets Forsvar, igien har mistet.
Mennesket blev af det Attende Aarhundredes Natur-Forskere fornedret til Dyrene, men saalænge det ikke lykkes at giøre os til “Umælende”, tage vi dog med Rette til Gienmæle mod en saadan Forgiørelse, og det i alle Maader paa Grund af “Ordet i vor Mund og i vort Hjerte”, som viser, vi har Indføds-Ret i Aandens Verden, medens selv Papegøien, der kan  efterabe vor Stemme, er lige udygtig til at efterligne Vort aandelige Mæle.
Middel-Alderen (70–1450) er Menneske-Slægtens Manddom, derfor den egenlige Virksomheds, baade Daads og Kiærligheds Tid.
Middel-Veien, som en Bro mellem to Afgrunde, er den bedste, men som en Rendesteen midt ad Gaden, den sletteste Vei.
Midgaard kaldte vore Fædre med Rette Jorden, som ligger midt imellem Himmerig og Helvede,
Midgaards-Ormen er, efter Edda, en uhyre Slange i Havet, som omslynger hele Verden, og betyder naturligviis Falskheden.
Mimers-Brønden, betyder, efter Edda, Erfarings-Klogskaben, som bevares i Hukommelsen.
Minde er for Hjertet hvad Hukommelse er for Hjernen.
Mjølner er det Eddiske Navn paa Thors-Hammeren, der knuser Jetter og Trolde, og finder sin Forklaring i “Kirkens Band”, naar den er ægte.
Modersmaal har vel hver Enkeltmand, men ingenlunde alle Folkefærd, thi dermed er Bytte gjort paa Bedrag, saa mellem Europas dannede Folk har nu kun Grækere, Tydskere, Nordboer og halvveis Engelskmænd et virkeligt Modersmaal, som i Naturens Orden er Vilkaaret for Hjertets aandelige Liv og Virksomhed.
Momos er Grækernes Navn paa Skumle-Vætten, som i Norden hedd Loke.
Moses, Ebræernes Helt, Lovgiver, Prophet og Hoved-Skribent, i alle Maader mageløs, som skrevet staaer, at med ham talede Vorherre, som en Mand med sin Næste!
Moskau, Ruslands gamle Hovedstad, blev berømt i Europa ved at brænde sig selv 1812, og derved forberede Napoleons Undergang.
Munden, som er det eneste Udløb for Talens Strøm, hvoraf Jorden aandelig befrugtes, har saalænge ladet sig beherske af “Pennen” sin døvstumme Træl, at mange Folk virkelig tænke, at Ordet om aandelige Ting har ikke hjemme i Munden, men i Bøgerne, og er der i sin fulde Kraft, levende besjælet af Aanden, skiøndt Bogstaverne, de haardnakkede Krabater, vil ikke ud med det, og lader, som de var steendøde og kunde hverken mæle eller tale. Det er imidlertid Altsammen Mundens egen Skyld, thi saasnart den bruger sig, seer man strax, hvorfor Pennen stikker sin Pibe ind.
Munin var den Ene af Odins Navne, som bestandig fløi tilbage, naar den Anden, Hugin, fløi frem, og det kom naturligviis af, at de svarede til Erindringen og Formodningen, som endnu hver evige Dag giør Gavn paa samme Maade.
Muser kaldte Grækerne ni Døttre af Spaadoms-Aanden (Apollon) og Hukommelsen (Mnemosyne), og gav derved en yndig Pige-Skikkelse til de muntre, levende Anlæg, uden hvilke al Dyrkelse af Konster og Videnskaber er forgæves.
Muspel var, efter Edda, Ild-Vætten, der, med sine mange Sønner, skulde i Ragnaroke stikke Ild paa Midgaard.
Müller (Johannes) fra Schafhausen ved Rhin-Fosset, var en Historie-Gransker, der forholdt sig til sine Medbeilere i det Attende Aarhundrede, omtrent som Rhin-Fosset til en Rendesteen, eller St. Gothard til en Myretue, men med Historie-Skrivningen vilde det ikke ret flaske sig for ham. Hans Schveitser-Historie er imidlertid som en Alpe-Blok, bearbeidet til en naturlig Bautasteen for Schveitser-Friheden. Han døde 1810.
Myremænd kaldtes Skallagrims Slægt paa Borg, som den Ypperste i Myre-Syssel paa Islands Vestkyst.
Myriader Titusinder.
Mysore var i forrige Aarhundrede, under Hyder Aly og  Tippo Saib, et mægtigt Ostindisk Rige paa Malebar-Kysten, indtil Engelænderne, ved Indtagelsen af dets Hovedstad Seringapatan med Storm (1799), gjorde Ende derpaa.
Mythe er et Græsk Navn paa Billed-Sproget i Aandens Tjeneste eller det “vingede Ord,” og bruges da rettelig om Gude-Sagnene, der er et Folks Billed-Sprog i sin Glands.
Møre-Jarl (Sønd-Mør og Nord-Mør) ved Bergen var, i Harald Haarfagers Dage, Gange-Rolfs Fader Røgnvald.
Napoleon Bonaparte, af Toskansk Herkomst, født paa Korsika 1769, opsvang sig i Sommeren 1796 til sin Tids berømteste General, gjorde et æventyrligt Tog til Ægypten og Syrien (1798–99), blev Keiser af Frankerig og Konge af Italien (1804), og beherskede en Stund snart hele Europa, men tabde Alt i Slaget ved Waterlo (1815) og døde som Statsfange paa Øen St. Helena i den Spanske Sø (1821), hvorfra dog hans Støv med megen Stads blev ført til Paris 1840. Han var uden Sammenligning det Attende Aarhundredes største Mand.
Naturen er det Latinske Udtryk for medfødt Art, men i det Attende Aarhundrede blev det, fra Frankerig af, i hele den Protestantiske Christenhed, Navnet paa noget Bælgmørkt, man vilde sætte istedenfor Vorherre og yde en vel flygtig men dog afgudisk Tilbedelse. En saadan selvgjort Gudsmoder var i Oldtiden Grækernes gamle “Nat”, og i Middelalderen tildels Vorfrue.
Navarin er en Søstad paa Morea, hvor Pylos fordum laae, med en stor og ypperlig Havn, hvor den Tyrkiske Flaade (1827) blev ødelagt af de forbundne christne Magters (Engelands, Ruslands og Frankrigs) under Codrington, og Grækenlands Nytaar dermed skudt ind.
Nederlandene var fordum deelt i mange smaa Grevskaber,  hvoraf nu især Holland og Frisland udgiør det Hollandske, Flandern og Brabant det Belgiske Rige, som en kort Tid (1815–30) var sammenkobblede,
Niflung-Kvadet er en Tydsk Riim-Krønike om Fofnersbane (Siegfrid) og hans Svogre Niflungernes sørgelige Undergang.
Nornerne Urd, Verand og Skuld, som boede ved Urda-Kilden og vandede Ygdrasil, bestemde Alles Skæbne, og styrede Verdens-Løbet, var i Norden saa godt et Udtryk for det Guddommelige Forsyn, som ikke mødes i noget andet Hedenskab.
Numa kalde Romerne selv deres, eneste fredelige Konge, og fra hans Dage til August, sige de, at Krigs-Templet var kun lukket et Par Aar efter den første Puniske Krig.
Nyaarstiden begynder i Midten af det Femtende Aarhundrede, og er Menneske-Slægtens Alderdom, derfor Vidskabens men ogsaa Svaghedens Tid. da man trænger høit til Friheden, men kan kun daarlig forsvare den, og fristes derfor idelig til at fire for det Stærke og træde paa det Svage.
Odins Ridehest (Sleipner) som med sine otte Been travede rask over Havet, var aabenbar Halvbroder til Grækernes Pegasos, som fløi i Luften, og det passer meget godt, thi de Græske Skjalde vilde med Eet opsvinge sig til Olymp, men de Nordiske kæmpe sig til Valhal.
Odysseen er Et af de Homeriske Heltedigte, og handler om alle de Æventyr, Odysseus (Latinernes Ulysses) maatte bestaae paa sin Hjemreise fra Troja til Ithaka (nu Thiaki), en af de smaa “Ioniske Øer” vesten for Grækenland. Det er den bedste Læsebog for Børn, der nogentid er skrevet, og i Slutningen speiler sig øiensynlig den Kamp, Menneske-Aanden, der ogsaa har været længe borte, nu maa føre med den opblæste Selv-Klogskab  og med alle Lidenskaberne, der, som Snylte-Vexter har snoet sig om Vidskabs-Træet, og udsuge det, som Beilerne Konge-Huset. Odysseen er taalelig godt fordansket af Wilster.
Oldhjelm (Aldhelm) var en berømt Angelsachsisk Skjald i det Ottende Aarhundrede, rimeligviis Forfatter til Bjovulfs-Drapen.
Oldtiden, fra Syndfloden til Jerusalems Forstyrrelse, var Menneske-Slægtens Ungdom, med alle dens Dyder og Lyder.
Olymp, Grækernes Gudebjerg i Thessalien, besynges endnu i Nygræske Viser, Tydske og Nordiske Digte.
Olympiske Lege førde Navn af Staden Olympia, vestlig paa Morea, hvor de holdtes hvert fjerde Aar, og lagde Grunden til Grækernes Tidsregning med Olympiader, som begynder omtrent 776 Aar f. Ch.
Omar, var en af de første Arabiske Chalifer (634–43), under hvem baade Persien, Syrien og Ægypten blev erobret.
Onsdag (paa Engelsk Wednesday) bar sit Navn af Odin og Vodan, som er En og den Samme.
Oplysning var især det Attende Aarhundredes Løsen, men da man stræbde at forklare det Levende af det Døde, og det Menneskelige af det Dyriske, samt at bortforklare alt det Vidunderlige, saa kom naturligviis det store Vidunder, Mennesket, selv til at staae i Bælgmørke, og Resten stilledes i et falsk Lys, saa nu trænge vi dobbelt til sand Oplysning, og har langt værre at giøre med det falske Lys end med den oprindelige Dunkelhed.
Ordet er Aandens Legeme, vel usynligt, men ikke usandseligt, da vi i Hørelsen har Sands for det.
Ormuz er en lille Klippe-Øe i den Persiske Bugt, som var et Arabisk og siden et Portugisisk Oplagssted for Østens Vahre, hvis Rigdom man beundrede, til det i Begyndelsen af det Syttende Aarhundrede blev aldeles for styrret af misundelige Perser og Engelskmænd i Forening.
Ossianske Digte kom først for Lyset ved Bjerg-Skotten Macpherson i Midten af det Attende Aarhundrede, og blev snart oversat paa alle europæiske Sprog, ikke fordi de var saa ypperlige, men fordi Tidens Smag var saa yderlig slet, at en saakaldt Aandens Verden af bare Luft, befolket med Skygger, som slog Vindharpen, syndes det eneste skiønne, fornuftige Himmerig.
Overtro er et meget slibrigt Ord, der sædvanlig bruges til Vorherres Skam og vor egen Skade; thi man mener sædvanlig en overdreven Tro, som i alt Fald ikke er vor Tids Feil, og som desuden er et grnndfalsk Begreb, da den allermindste Tro, vi har til Løgn og Falskhed, Skin og Skygge, er for megen, medens Troen paa evig Sandhed og Virkelighed umuelig kan være for stor. Overtro er derfor heller intet dansk Ord, men kun en falsk Oversættelse af det Tydske “Aberglaube”, der ligesaalidt betyder overdreven Tro, som “Aberwiß” betyder en overdreven Klogskab; men saalænge man kalder enhver Middelvei, ogsaa den mellem Liv og Død og Sandhed og Løgn, gylden, da er Overtro ogsaa et gyldent Ord til at stemple al virkelig Tro med til Udryddelse.
Ovid hører saa aabenbar til de urene Dyr under Parnasset, at hvis ikke “Classiskhed” i Latinernes Øine skjulde alle Lyder, vilde de skamme sig ved at anbefale Børn og Ungersvende Ovidiske Forvandlinger.
Oxford og Cambridge er, som bekiendt, Engelands to gamle Høiskoler, som kappes med hinanden, selv i at roe paa Themsen, men den dybe Grund til Vædde-Kampen, som ligger i Forholdet mellem den Historiske og Naturlige (Physisk-Mathematiske) Vidskabelighed, har man selv i Engeland endnu kun en meget dunkel Forestilling om. Da imidlertid paa den Historiske Side i Oxford, Livet nu (siden 1833) er vaagnet, faaer man  sagtens snart Øinene op, og fortsætter da med aabne Øine det store videnskabelige Væddeløb, man hidtil anstillede iblinde. Universitets-Bibliotheket i Oxford er under Navn af det “Bodleianske” berømt over hele Europa, men stod længe kun til Stads.
Paaske-Tiden kalder jeg den Tid, vi lever i, fordi Aandens Verden, der især i det Attende Aarhundrede syndes død og begravet, i det Nittende meer og meer staaer op igien, baade indvendig og udvendig, skiøndt det udvortes naturligviis gaaer forskrækkelig seent. Tro, Modersmaal, Folkelighed og Livs-Oplysning er de fire Elementer, man allevegne seer oppe sig fra Gravene, men hvor de ikke forenes i det “levende Ord”, som Aanden fører, der vil de blot kyse Folk og slaaes som Gienfærd, til Hanen galer.
Paradis paa Græsk, og Eden paa Ebraisk, betegner den Have, ei blot til Lyst, men ogsaa til Dyrkning og Frugt, som Vorherre plantede til Mennesket paa Jorden, fra Øst til Vest, eller fra Himalaya til Andes-Kiæden. Dette Paradis forsvandt ved Syndfloden, og det Tilsvarende i Menneske-Barmen ødelagdes efterhaanden i Oldtiden, men det Sidste kom aabenbar igien med Christendommen, og døer aldrig saa tit, det staaer jo op med den og aabenbarer sig i Phønix-Sang.
Pavedom er ethvert selvgjort Statholderskab for Christus, enten det saa er Keisere, Konger og Bisper, eller Præster og Skolemestre, der tage sig den Myndighed til, og det falske Statholderskab kiendes strax fra det Ægte, som Sandhedens Aand fører, paa det blotte Skin af Eenhed, som de selvgjorte Statholdere maae nøies med, og paa de verdslige Midler, de maae nødes til at bruge, for at frembringe og vedligeholde det. De bedste Paver var for Resten de gamle Bisper til Gregor den Første, og de Danske Konger efter Luther.
Pennen, enten den er af Fier eller af Staal, eller selv af det røde Guld, er dog kun en Pegepind i Haanden, der før kunde forvandle al Verdens Blæk til Blod, end meddele Nogen det Mindste af “Aand og Liv,” som den selv fattes. Hvor man derfor hører Pennen udraabt til Konge i Aandens Verden, der veed man, Munden er midt i de “ Dødes Rige”.
Persepolis, Persernes gamle Hovedstad, blev lagt i Aske af Alexander den Store, saa der findes kun Muur-Levninger med ubekiendte Skrift-Tegn paa, som man trættes om, under Navn af de Persepolitanske Indskrifter.
Phaeton var Soel-Gudens Søn, som væltede med Soel-Vognen og fandt sin Død i Eri-Danus, begrædt af sine Systre, Heliaderne, hvis Taarer blev til Rav.
Philopømen, Arcadernes Høvding, kaldes den sidste Græker og døde i den 149de Olympiade, 183 f. Chr.
Philosophi betyder Videlyst, men i vore Dage bruges det sædvanlig til Navn paa en Videnskab om den Guddommelige og Menneskelige Natur, som Ingen uden Vorherre kan have, og som man dog indbilder sig at have, selv naar man nægter Vorherre og Alt hvad man ikke begriber. Det er sørgeligt, men det er, til Lykke, ogsaa latterligt.
Phæakerne er det besynderlige Færge-Folk i Odysseen, hvis Skibe gik af sig selv, uden Seil og Aarer, og styrede sig selv uden Roer, hvad billedlig ogsaa lader sig sige om det store Færge-Folk i Verdens-Historien, som Engelskmændene er.
Phønix-Fuglen, som lever et Herreliv i tusind Aar, brænder saa sig selv i en Rede af al Verdens Kryderi, og kryber endelig ud af sin egen Aske, som en Glimmer-Orm, der efterhaanden forvandles til Fugl Phønix den Anden, er den deilige, ældgamle Spaadoms-Mythe om Menneske Aanden, Oldtidens store Fugle-Konge, som hensmeltede i Middelalderens søde Tone-Flamme, fandtes som en  Bog-Orm i Skole-Støvet, og gienfødes forklaret til Fugle-Konge i Nyaarstiden.
Pisas blomstrende Tid, som Sømagt, var 1050–1250, og ved 1400 kom den under Florentinernes Aag.
Pitt og Fox var Engelands berømte, indbyrdes stridige, Statsmænd i den Franske Omvæltnings Dage.
Plato, den dybeste men ogsaa dunkleste af de Græske Philosopher, døde i den 108de Olympiade, kort før Alexander den Stores Dage.
Pluto var hos Grækerne Navnet paa Kongen i de Dødes Rige over lutter Skygger, altsaa Forstanden.
Poesi er et Græsk Ord, som betyder Dannelse og Skjalde-Konst.
Polyb, Grækernes største Historie-Gransker, bar Philopømens Aske til Graven, var sin bedste Tid Fange i Rom, og døde i den 164de Olympiade, 121 f. Chr.
Polyphem var den eenøiede Jette (Kyklop) som Odysseus drak fuld og gjorde stokblind.
Pompeii forgik ved en Askeregn under Keiser Titus (79) tilligemed Herculaneum, og fandtes efter 1700 Aars Forløb som en Stad i de Dødes Rige, hvor Alt, paa Livet nær, var i god Behold.
Poseidon, Grækernes Havgud, som Latinerne kalde Neptun, og vi den herskende Lidenskab.
Povels-Kirken i London er En af de Største i Verden, men ligger indbygget, kun maadelig tilsyne, som et træffende Billede af den Engelske Stats-Kirke, nær ved at oversees mellem alle Secterne, som omringe den.
Protestanter er historisk (oprindelig) dem, der, med Luther, i Christi Navn, forsagede (protesterede imod) hans selvgjorte Romerske Statholder, men nu betyder det, som oftest, Folk, der, i deres eget korte Begrebs Navn, protestere mod Vorherre og mod Alt hvad der falder dem ubegribeligt.
Punisk eller Phønicisk kaldte Romerne, som et Skiældsord, alt Carthaginensisk.
Pyramiderne er Trekanter med Spidsen iveiret, og blandt dem er de Ægyptiske især berømte. Af dem, der endnu staae ved Gize, ei langt fra Cairo, er den Høieste 300 Alen over Jorden.
Rafael, født i Urbino, samme Aar som Luther (1483), har Ord for at være Verdens største Maler, og det er især paa Væggene i Vaticanet, man beundrer hans Pensel.
Ragna-Roke var i Norden Navnet paa Døds-Kampen ved Verdens Ende, der skulde blive baade Asers og Jetters Undergang, men dog føre til en Nyaars-Tid, da Balder stod op fra de Døde, Jorden gienfødtes, og Glæden i det guldtakte Gimle skulde vare evindelig. Ragnaroke speiler sig derfor i hver Dødskamp, som fører til Gienfødelse af Menneske-Livet i Aandens Kraft, og ret kiendelig i de tre sidste Aarhundreders 1500–1800.
Raimund, Greve af Provence, var En af Høvdingerne paa der store Korstog, Stamfader til Greverne af Tripolis i Syrien.
Randel (Thomas) var en Systersøn ad Robert Bruus, og hans anden Haand.
Recensenter var et eget Samlag eller Broderskab af smaa Bogorme, især Tydske, som i det Attende Aarhundrede opkastede sig til Veiere, Maalere og Vragere i Læse-Verdenen, og kunde, i Regelen, selv slet Intet giøre, men dog, efter deres egen Paastand, just derfor mest upartisk bedømme Alt hvad Andre gjorde; men deres ligesaa latterlige, som ærgerlige Regimente varede, naturligviis, kun saalænge, man igrunden ingen Ting gjorde, men skrev og snakkede om Alt hen i Veiret, altsaa mellem Syvaars-Krigen og den Franske Omvæltning (1763–92).
Regents-Park er en Dyrehave i Vestenden af London, hvor dog Faar og Svin er de synligste Dyr.
Reikavig, Islands første Gaardsplads, og nu dets tarvelige Hovedstad.
Reykholt, Snorro Sturlesøns lille Islandske Herregaard i Borgarfjords Syssel.
Ridder-Tiden blomstrede et Par Aarhundreder, omtrent 1050–1250.
Rim-Krøniker begyndte Normannen (Robert Vace) allerede med i det Tolvte Aarhundrede, men deres egenlige Tid er Middelalderens Slutning 1250–1450, og den Danske Rimkrønike er en lille mageløs Bog af mangfoldige Penne fra det Tidsrum.
Rim-Thusser eller Frost-Kæmper var uhyre, besjælede Iistappe.
Robert-Navnet blev især berømt ved Neapels Erobrer og Hildebrands Høirehaand, (Robert Vitsker) og ved de to Roberter (fra Normandiet og Flandern) paa det store Korstog.
Robespjerre var en Lomme-Procurator fra Artois, som i Rædsels-Tiden under den Franske Omvæltning (1793–94) førde det store Ord eller rettere den store Øxe.
Rom skal være grundet omtrent ved Olympiadernes Begyndelse (750 f. Chr.), men blev først Grækerne bekiendt 400 Aar senere, og banede sig først kiendelig Vei til Verdens-Thronen under de Puniske Krige, men herskede saa alene, som Hovedstad i de Dødes Rige, hele 500 Aar, nemlig 150 før og 350 efter Christi Fødsel. Siden har det i sig selv været en magtesløs Røver-Kule, men sit Keiserinde-Navn har det dog hidtil beholdt, først ved Pavedommets og saa ved Latin-Skolens og de saakaldte skiønne Konsters Hjelp.
Ronceval er en Dal mellem Pyrenæerne, hvor der stod et blodigt, med Kæmpeviserne uforglemmeligt, Slag mellem Mohrerne (de Spanske Araber) og Carl den Store.
Roskilde er berømt fra Middelalderen af sit Kongelige Palads, og siden af sin Domkirke, hvor næsten alle de Olden borgske Konger, fra Christian den Første til Frederik den Sjette, hvile hos Svenn Æstridsøn og Dronning Margrethe. Herefter, vil vi haabe, Roskilde vinder ny Berømmelse som Sædet for det Sællandske Folkeraad.
Rudeborg kaldte Islænderne Rouen.
Runemo i Bleking har sagtens sit Navn af et stort Thingsted, men er nu mærkværdigt for sin Rune-Skrift paa Klippen om Harald Hildetan.
Runer var det gamle Nordens bogstavelige Tegn, som brugdes mest til Trolddom, og i Kæmpeviserne betyder derfor “Rune-Konst”, hvori Dværgene spille Mester, baade Skrive-Konst og Hexeri.
Sachs (Hans) var Luthers Samtidige, Skomager i Nyrnberg, men som Mestersanger berømt over hele Tydskland.
Sachsen blev først berømt af sin Trediveaars-Krig med Carl den Store, siden af sine Keisere (især Otto den Store) i det Tiende Aarhundrede, og sidst af den Lutherske Reformation i det Sextende.
Saga var i det hedenske Norden Fortællingens Dise og Odins Veninde, og blev siden Navnet paa de Islandske Historie-Bøger, fordi de var opskrevne Sagn eller Sæger.
Salamis, hvor de gamle Græker stog Perser-Flaaden, hedder nu Koluri.
Samniterne boede i det nuværende Benevent.
Samorin kaldtes Keiseren i Calicut paa Malebar-Kysten, som vel fik sin Helsot af Portugiserne i det Sextende Aarhundrede, men hivede dog, til Hyder Aly i det Attende gav ham Naadestødet.
Sandhed er hvad de saakaldte Viismænd altid skulde begynde med, da alt Andet er Løgn og Tant; men i vore Dage vil de have opdaget, at der i Grunden ingen Sandhed er til, og udgive desuagtet denne Paastand for en evig Sandhed, der aldrig kan blive til Løgn,  men give derved Sandheden den bedste Leilighed til at bevise sin Tilværelse ved at slaae dem paa Munden, saa den gaaer i Baglaas.
Saxo, Danmarks store Historie-Skriver til det Trettende Aarhundrede, under Valdemar Seier, var en Sællandsfar, og kaldtes Grammatiker for sin Stivhed i Latinen, men kaldtes ogsaa Poeten, og det med Rette, thi vel maatte han meget hellere indført de gamle danske Vers paa Modersmaalet, end latiniseret dem; men at han brød sig om dem og alle de gamle Folkesagn, som alle de andre Latinere kimsede ad, det beviser hans dybe poetiske Sands, som er et stort Vidunder.
Shakspear, fra Dronning Elisabeths Dage (han døde 1616), var ikke blot Engelands berømteste, men er det ny Europas største Skjald, den Sachsiske Odin paa anden Omgang, Stamfader til det Boglige Skjaldskab baade i Tydskland og Norden.
Sigurd Jorsalfar er den Kongelig Norske Kors-Ridder, som hjalp Baldvin i Jerusalem at indtage Saide (Sidon) 1110, men gik siden fra Forstanden, og blev den sidste berømte Drot af Yngling-Ætten.
Sirener var hos Grækerne et Slags Havfruer, hvis Sang fortryllede de Søfarende og drog dem til Afgrunden, naar de ikke itide stoppede deres Øren, og det giælder om al henrivende Musik, som der ikke er Aand og Hjerte i.
Skjaldskab er det Nordiske Ord for Poesi, og skiøndt den ikke var stort Andet end Skrald hos de Islandske Skjalde, er det dog anderledes med de Oldnordiske og Nydanske, som giør Eet, og har virkelig en Historisk Anskuelse og et tilsvarende Billed-Sprog (det Eddiske) for dem selv.
Skin, eller Udseende af noget Stort, Sandt eller Skiønt, som fattes, er den Franske Glands og Oplysning, der havde sin glimrende Tid i det Attende Aarhundrede, da  den saa næsten indtog hele Europa, og endnu arbeides der allevegne saa ivrig paa at fremtrylle eller vedligeholde Skinnet, at Aanden endnu for det meste besinder sig, som Odysseus i Skygge-Riget.
Skjold, de danske Skjoldungers berømte Stamfader, var, efter Islænderne, Odins Søn, og kom, efter Bjovulfs-Drapen, ogsaa i sin spæde Alder som himmelfalden til Danmark.
Skiringshald, en Norsk Havn, med et stort hedensk Offersted, maa have ligget i Nærheden af Tønsberg.
Skole er taget af Græsken, hvor Ordet betyder baade Flid og Lediggang, men især det Sidste, og passer da kun alt for godt paa vor “Skole-Gang” hidindtil, hvorved vi med Flid afrettedes til ingen Ting at giøre. Da Skole-Gang imidlertid baade kan være noget ganske andet, og er i Nyaarstiden Menneske-Livet aldeles nødvendig, saa var det immer godt, vi kom i Vane med den, naar den nu kun snart maa blive en virkelig Fremgang til Lys over Livet, og derved til Flid med Alt hvad der lønner Umagen at beflitte sig paa. Prøven i det Attende Aarhundrede mislykkedes vel, men kun fordi man regnede saa yderlig slet, som om det var eens, hvad en Muldvarp og hvad et Menneske skal have for sin Umage.
Skue-Spil, som konstig Efterligning, saavel af Livets Naragtigheder, som af dets store Optrin, havde vel Grækerne ogsaa, men det var kun til Høitider, og Poeterne var da selv Hoved-Personerne. I Rom brugde man derimod Trælle til Skue-Spillere, og opførde Stykker derefter, og den Franske Skue-Plads, som er blevet vort Mønster, var en Efterligning af den Romerske, og i det Attende Aarhundrede blev Skue-Spil, som blot Tidsfordriv, En af Livets første Nødvendigheder i den saakaldte dannede Verden. Nu synes man endelig mæt af dem, som af Skin i det Hele, saa fremfor Alt i Norden turde vel  Skue-Spillet atter blive et langt sjeldnere men ogsaa langt menneskeligere Morskab i den Græske Stil.
Snorro Sturlesøn, den berømte Samler af de Norske Konge-Sæger og de Eddiske Myther, var en Islandsk Herremand, som blev myrdet 1241, samme Aar som Valdemar Seier døde, saa Midten af det Trettende Aarhundrede er i alle Maader Grændsen for Middelalderens Nordiske Storværk.
Soer skylder dru store Biskop Axel og hans Slægt sin Opkomst, thi de stiftede der et berømt Kloster, i hvis Kirke de endnu hvile sig hos Valdemar Atterdag, og fra hvis Kamre den Danske Rim-Krønike kom for Lyset. Kloster-Godset skiænkede Christian den Fjerde til en Adelig Høiskole eller et Ridderligt Academi sammesteds, og da det forfaldt, skiænkede Ludvig Holberg sit Baroni til dets Opkomst, saa alle Julemærker maatte slaae feil, om der ikke tilsidst blev en Dansk Høiskole i Soer til et levende Mindesmærke om alle Markens Ædlinger.
Stambul, Konstantinopels Tyrkiske Navn.
Stiklestad i Værdalen er Stedet, hvor Hellig-Olav faldt (1030) for de Thrøndske Bønder.
Stile kalder man i Latin-Skolen Prøve-Kludene til Sammenflikning af Latinske Ord og Talemaader, efter Grammatik og Lexikon, en Skrivemaade, der er dræbende for de Unge og latterlig hos de Gamle. Stilemageriet har ellers hjemme i Byzants, hvor Prindsesse Anne Comnen berømmer sin Fader, den fra det store Korstog bekiendte Keiser Alex (Kyrialax) for at have indført det, men føier med Rette til: det er Snurrepiberi.
Stuarterne fik med en Robert den Skotske Krone (4370), og den Engelske og Irske med Jakob den Første (1603), men mistede dem alle tre med Jakob den Anden (4689).
Styx var, efter de Græske Myther, en af Helvedes Floder,  med kulsort, iiskoldt og forgiftigt Vand, hvorved Guderne svor deres dyreste Eed, og naar man veed, hvad Rolle “Blækket” har spillet og spiller endnu i Aandens Verden, da forlanger man ingen anden Forklaring.
Svane-Vangen er et af Danmarks Navne i de Islandske Vers, og, især med Hensyn paa Svane-Sangen, træffende.
Sverrig blev tidlig bekiendt ved Gotherne og Odins-Templet i Upsala, men fik sin første Historie-Skriver, Erik Olofsen, ingen Ting mod Saxo og Snorro, i Kalmar-Foreningens Dage, og sine Helte i Gustav Adolf og Carl den Tolvte.
Svolder kalde Islænderne Stedet hvor Olaf Tryggesen faldt.
Sveermeri er laant af de unge Biers vilde Luftsving i Skiærsommer, og bruges derfor kun passende om noget Lignende hos den viltre, livfulde Ungdom; men Istappene kalde naturligviis selv Tagdryppet, og Kvæget selv Svalens Flagren Sværmeri, og efter det Attende Aarhundredes Talebrug betyder det al Livlighed i Aanden.
Syene er Ægyptens Syd-Grændse.
Syvaars-Krigen (1756–63) var virkelig den største Bedrift, man i sin Tid havde levende Forestilling om, thi alt Større af det Slags ansaae man for Fabel og Æventyr, til Napoleon kom.
Syvmure-Borgen var den Mediske Hovedstad, Ekbatana, med syv Mur-Krandse i Trip-Trap, hver af sin Farve.
Sælland kan betyde det lykkelige Land, og har sagtens givet Phønicerne Anledning til Sagnet om de “lyksalige Øer”, hvor Heltenes Sjæle efter Døden levede.
Sæmund Sigfussen paa Odde i Rangaavalle-Syssel holdes for at have samlet de gamle Mythe-Kvad, som vi derfor kalde Sæmunds Edda. Han døde 1133.
Søhaner er det danske Udtryk for Vikinger.
Tacitus en af de berømteste Romerske Historie-Skrivere, som i sin “Germania” har givet os de ældste Efterretninger om Tydskland.
Tankred, en Norman, Boemunds Frænde og tro Ledsager paa det store Korstog, agtedes i Middelalderen for Ridder-Speilet.
Taygeton var det gamle Navn paa Bjergkiæden vesten for Sparta, som nu kaldes Pentedaktylon eller Femfingerling.
Thebe, den gamle sydligste Hovedstad i Ægypten, er som Kongesæde ældre end baade Grækers og Ebræers Historie, men i Græker-Sangen berømt af sine hundrede Porte, og nu af de uhyre Støtter og andre Stenlevninger ved Luxor.
Themsen er med Rette berømt af sit blaa og blanke Udseende, men langt mere af sin Masteskov, som Verdens-Handelens snevreste Farvand.
Thor, Odins Søn og Høire-Haand med Torden-Hammeren Mjølner, Mesteren snart for al Bedrift til Ragnaroke, hvor han seirende falder i Tvekampen med Midgaards-Ormen. Da nu Kampen med de forstyrrende Kræfter, men først og sidst med Falskheden, er Broder-Parten af Sandheds timelige Dagværk, ligger der en dyb verdenshistorisk Sandhed til Grund for Thors-Mythen, som bør poetisk formæles med den Græske Pallas-Mythe, der har Syster-Lodden af samme Dagværk, thi det er de ædle og gavnlige Kræfters moderlige Udvikling.
Thors-Dag er baade hos os og Engelskmanden Thors ugenlige Mærkedag.
Thot tilskrev Ægypterne Skrive-Konsten og alle andre Opfindelser, saa de meende vel dermed deres egen gode Fornuft og Forstand.
Thyra Dannebod, en Engelsk Prindsesse fra det Tiende Aarhundrede, er, som Mesterinde for Dannevirke og  Fostermoder for Christendommen i Danmark, blevet vort staaende Dronning-Speil.
Thule bruges af Grækerne ubestemt om vort Norden, men alt i Middelalderen henførdes Navnet til Island.
Tids-Regningen er ikke, som man har indbildt sig, Historiens Lys eller Øie, men er kun Traaden i dens Labyrint, saa ved at stramme den heeligiennem baade paa Langs og paa Tværs, forvirrer man Alt, og ved at ville løse alle dens Knuder, spilder man kun Tiden og kommer ingen Vei. Ebræernes og de Christnes Tids-Regning strækker sig nemlig, sammenknyttet med Grækernes, giennem hele Tiden, den skal man derfor i Verdens-Historien udelukkende følge, og ei bryde sig om det Smaalige, der paa det Store ei giør mindste Forskiel, thi det er Begivenhedernes Følge og indbyrdes Forhold, og slet ikke Aars-Tallet, det giælder om.
Tiger-Spand tillagde de Gamle Bacchos, paa hans Triumf over Indien.
Tirs-Dag er Tyrs Dag, men Tir og Ære er igien Et og det Samme.
Tragten (the tunnel) under Themsen, til baade at ride og kiøre igiennem, er det Ottende Underværk, større end de Syv.
Trediveaars-Krigen (1618–48) var aabenbar myntet paa at tilintetgiøre baade Kirkens og Skolens Frihed, og det tegnede til at skulle lykkes, saa Gustav Adolf fortjener et stolt Mindesmærke i Verdens-Historien.
Tydskland har, ligefra Middelalderens Begyndelse, været Europas store Krigs-Skueplads, og Seirene der, baade over Roms Legioner, de Østlige Barbarer, den Papistiske Surdei og det Franske Uvæsen, er uforglemmeligt Storværk i Menneske-Aandens Tjeneste; men enhver Efterligning af Tydskhed er en ligesaa slavisk som latterlig Efterabelse, saa det er Tydskernes store Feil at de vil efterlignes af alle Folk og især af  os stakkels Danske, som derfor, meget imod vor Villie og i Grunden over Evne, baade aandelig og legemlig, maae slaaes med dem alle Dage indtil Verdens Ende.
Udgaards Loke var, efter Edda, en Trold ved Verdens Ende, saa stærk i Øine-Forblindelse, at selv Thor kunde ikke faae Ram til ham, men spildte kun sin Styrke og fik Latter for det, som Engelskmanden i China.
Udødelighed i strængeste Forstand, bemærkede Grækerne meget rigtig, har Guderne sig selv forbeholden, saa vi maae virkelig blive som de, for at dele den, og komme dog slemt afsted, naar vi vil kappes med dem; men vore hedenske Fædre fandt, at Folk kunde nøies med Udødelighed paa anden Haand og i ringere Grad, som Guderne undte alle ædle Kæmper den, naar de derfor heltemodig satte Livet til i denne Verden.
Ungdommen i Menneske-Slægtens Levnets-Løb er Oldtiden.
Urban den Anden hedd den Franske Pave, som opflammede Ridderne til det store Korstog.
Urda-Søen og Urda-Kilden har Navn efter Urda, den ældste Norne, hos hvem Forsyn og Spaadom sammensmelte.
Vaaren henføres hos os sædvanlig til Ungdommen, men de fire Aarstider: Vaar, Sommer, Høst og Vinter, svare dog aabenbar til Menneske-Livets Barndom, Ungdom, Manddom og Alderdom.
Val betyder de Faldne i Slag, deraf Val-Plads; og deraf Nordens berømte Val-Hal, hvor de faldne Kæmper vel bestandig droges med Døden, men vandt dog altid Seier. Grunden til Valhal er for Resten det “levende Minde” fra Slægt til Slægt, som ædle Kæmper i Norden altid kan giøre sikker Regning paa, thi der ved oplives Forestillingen om Skygge-Riget og det priselige Eftermæle.
Vallas (Wallace), en Almues-Mand fra Clydesdal i Skotland, reiste sig i Slutningen af det Trettende Aarhundrede mod den Engelske Kong Edvard Langbeen, og jog virkelig Engelskmændene paa Dørren; men de kom igien, Vallas tabde Slaget ved Falkirk (1298), og blev siden forraadt, seipint og firkløvet.
Vallenstein var en Bøhmer af Hussitisk Byrd, som Keiseren, efter Tillys Fald, maatte fire for, men, efter Gustav Adolfs Fald, skaffede afveien ved Snigmord.
Vaner kaldtes i Norden det milde Gude-Sæt, med Frey og Freya i Spidsen, som fra Arildstid var venlig og vel forligt med de høie Aser, og dette uopløselige Venskab mellem “Hoved og Hjerte” er det Eiendommelige ved Nordens Hedenskab og naturlige Dannelse.
Varus hedd den Romer-Høvding, som, under Keiser Augustus, fandt sin Grav i Tydskland, til et godt Varsel for Fremtiden.
Vaticanet  er det berømte Pave-Slot med Myriaden af Kamre, Konstens Mesterværker og den mageløse Bogsamling. Det bærer Navn af Høien, det staaer paa, og er forbundet med Fæstningen Engelsborg, hvad i det Hele er Tilfældet med den Romerske Kirke.
Vellington (Arthur) red, ogsaa bogstavelig, paa “Kiøbenhavn” til Waterlo.
Venedig, bygget paa Holme i det Adriatiske Hav, man siger, alt i det Femte Aarhundrede, er fra det Tiende kiendelig paa sin Handel med Konstantinopel, og var, i det Fjortende og Femtende, efter Pisas Undergang og Genuas Fornedrelse, Dronning paa Havet, fik vel, i Begyndelsen af det Sextende Aarhundrede, ved det Cambraiske Forbund og Tabet af den Ostindiske Handel, et uforvindeligt Stød, men herskede dog lige til Napoleons Tid paa det Adriatiske Hav og dets Ky ster. Nu staaer Venedig under Østerrig, men er dog en Frihavn.
Videslet var det ældste Navn paa Sælland og Smaa-Øerne tilsammen.
Vikinger er Nordens Navn paa Kapere, der, som man veed, sædvanlig er rene Sørøvere, men kan dog ogsaa være ædle Helte, som Vikingen Tordenskjold.
Villum Engelskmand, Roskilde Domkirkes Grunder, og Svenn Æstridsøns fuldtro Ven, var kommet til Danmark som Knud den Stores Haandskriver.
Vinteren og Alderdommen, som man i Syden gruer for, har i Norden et eget muntert Præg, og kan være meget glædelige.
Virgils Æneide er, som man veed, Latin-Skolens Heltedigt, og udmærker sig baade fra Iliaden og Odysseen derved, at hele Heltegierningen, lige indtil Stilen og Udtrykket, er et Rov, men derfor speiler ogsaa baade Roms Historie og Latin-Skolens sig klart deri, saa med dem staaer og falder Æneiden og hele den saakaldte Latinske Poesi.
Voltaire, som først døde 1778, kvalt af Laurbær-Krandse, skal, efter Franskmændenes og mange Andres Forsikring, være den vittigste Spottefugl og den farligste Skumler i hele Læse-Verdenen, og man giør meget klogere i at troe dem paa deres Ord, end om man selv vilde undersøge saa vidtløftig og yderst slet en Sag, da de Spottefugle og Skumlere, Enhver af os kiender, alt er større, end vi maatte ønske.
Vorms, gammel berømt af sin Rosengaard i Niflunge-Kvadet og Heltebogen, laande sidst sin Berømmelse af den store Rigsdag (1521), hvor Munken Morten Luther fordunklede baade Keiseren og Paven.
Vugge for Christen-Navnet var paa en Maade Antiochien, hvor det opkom, men er dog i Grunden Daaben, hvori Børnene finde det.
Ygdrasil er i Nordens Billed-Sprog Navnet paa den gamle Ask, som varer Tiden ud, fordi Nornerne idelig vande den af Urda-Kilden, altsaa paa Menneske-Livets Stam-Træ fra Slægt til Slægt.
Zeus, den Græske Gude-Konge, er et Speil for Grækernes ungdommelige Livs-Kraft og Livs-Lyst, hvoraf han ogsaa har sit Navn.
Zion er Jerusalems-Bjerget, der, hos de Ebraiske Propheters Kyndinger, nødvendig vækker Tanken om alle deres Syner, og derved voxer Zion virkelig, for vore Øine, alle Verdens andre Bjerge over Hovedet.
Ægypten, med sine Pyramider, Obelisker, underjordiske Palladser, Mumier og Munkeskrift (Hieroglypher), maatte i Vidskabs-Tiden nødvendig vække og nære langt mere Videlyst, end Ebræers og Grækers tarvelige Efterretninger kunde tilfredsstille, og Romerne forsømde den gode Leilighed, de havde, til at blive vore Ciceroner i Ægypten. Siden Napoleons Tog dertil har imidlertid Franskmændene paataget sig at være det, og skiøndt Engelskmændene snappede den berømte Rosette-Steen fra dem, og gav derefter det første Vink til Hieroglyphernes rette Læsning, saa var det dog baade Franskmændene, der fandt Stenen, og har stavet mest og bedst paa Gaade-Skriften, som nu virkelig synes at ville kaste et mærkværdigt Lys ei blot paa Ægyptens Oldtid, men selv paa Menneske-Slægtens Barndom.
Ælve-Dronningen (The Fairy Queen) maa London vel kaldes mellem Hovedstæderne, men kun fordi der hersker en Borgerlig Frihed, man i alle andre Hovedstæder fattes; thi ene denne Fee kan saaledes sætte alle Menneske-Livets Kræfter i Bevægelse, og skiøndt disse Kræfter ingenlunde allevegne er saa store som i Engeland, saa giør, efter Historiens Vidnesbyrd, dog Frihed  Mirakler allevegne, hvor der er Mennesker, som har Lyst til Andet end Svir og Sværm, Stads og Fjas, eller Slagsmaal, saa der er kun Spørgsmaal om, hvor Øvrigheden vil og Folket kan taale den.
Ænherier er et dunkelt Navn paa Heltene i Vathal.
Æren, siger Ordsproget, er det feireste Træ i Skoven, og hvad endog blotte Æres-Tegn kunde udrette, naar Øvrigheden holdt dem i Priis, skulde man forundre sig over, end sige da den menneskelige Æres-Følelse, naar den ved Frihed og Oplysning blev ligesaa almindelig næret, som den ved Slaveri, Politi, og Vankundighed om alt Virkeligt, er blevet undertrykt og mangensteds udslettet.
Øre-Sund har en rar Tvetydighed, som i Ordsproget: der skeer mangt et Slag i Øre-Sund, som man ikke seer Spor af, og jo friere det mundtlige Ord om alt Menneskeligt kommer til at røre sig omkring Øre-Sundet, des fornøieligere vil Tve-Tydigheden blive.
Øster-Søen har sagtens snarere sit Navn af den gamle Vaar-Dise, der endnu titter frem giennem “Easter og Ostern” end af “Østen”, men for Danmark passer Navnet godt, hvordan man end tager det.
Øtas Bjerge danne den berømte Snævring ved Bade-Portene (Thermopylæ) i Grækenland.
Øxeraa er en lille Aa paa Thingvalle, hvor det Islandske Storthing (Althinget) fordum holdtes, og hvor Kongen af Danmark nu ogsaa ønskede det Islandske Folkeraad samlet, hvad Reikevig dog naturligvis seer skiævt til.
