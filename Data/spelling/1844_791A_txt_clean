dronning over dane-vælde:
kiærlighedens bølge-land,
hvor i barm, trods år og ælde,
himmelsk hjertet ståer i brand!
syster til hver græsk gudinde!
i dit skiød jeg, med dit minde,
øser ud min brage-snak!
nok af snak i vore dage;
aldrig dog det glemmes her,
brage-snak er ord af brage,
guld og grønne skove værd,
alvor, der, som speil i rammen,
sidder velforligt med gammen,
nær i slægt med liv og lyst!
i de kolde vinter-dage
sad hos odin jeg i løn,
skifted mangt et ord med brage,
når han dæmped harpens døn,
leged på de løse strænge,
skiemted med de gamle drenge,
som blev grå i hildes leg!
da jeg såe, at nordens helte,
stivnede i brynjer grå,
kan som iis i våren smelte,
under soel på himmel blå,
smelte ved de græske sange,
om olympens bue-gange
og om letos tvilling-par!
kiender du de klingre røster,
under sløret himmelblåt,
om apollon og hans syster:
månens mø og solens drot,
artemis med gylden-tenen,
hvid som sneen, let som renen,
med de blide bue-skud!
sværmersken på bjerge-tinde,
dronningen for hjerne-spind,
blomster-landets jægerinde,
i det klare måne-skin,
lever hun ei i dit indre,
når de milde øine tindre,
odin selv er ugleblind!
ja, hvis ei det odins-øie,
mimers-brønden har i pant,
er, som borg på tåge-høie,
lutter blændværk, idel tant,
da udsprang hun, med guld-tenen,
atterfødt, på skjoldung-grenen,
ved din fødsel under øe!
i dit øie, når det tindrer,
det sig speiler soleklart,
du dig, som en drøm, erindrer
end den gamle skytte-fart,
som en himmelsk jægerinde,
giennem sky på bjerge-tinde,
i det klare måne-skin!
drømmen vild da skinner fager,
buen spændes i dit bryn,
jagtens lyst din sjæl indtager,
tanken tumler sig som lyn,
horn som lur i skoven dønner,
pilen suser, hjorten stønner,
høit og skingrer hunde-glam!
men da fløiter nattergalen,
i den dunkle midnats-stund,
derved dandser i løv-salen
hvert et blad i bøge-lund,
buen synker da med brynet,
i en tåre slukkes lynet,
horn og hunde tie kvær!
da, i glands af ædel-stenen,
hviler du på gylden-skrin,
spinder flittig på guld-tenen
lilje-silken faur og fiin!
giennem hjerte-vølundshuset,
som giør viismænds hoved kruset,
spinder du en lede-tråd!
ja, hvor hjertens-fryd er gåden,
for hvert øie soleblindt,
kiærlighed er lede-tråden
i den store labyrinth,
kiærligheden hjertespundet,
af gudinden rosenmundet,
i det klare måne-skin!
brast den hist i blomster-engen,
og apollons laurbær-lund,
holde skal i fugle-sengen
den dog vist ved øre-sund,
bølge let i fugle-tonen,
væves konstig, på guld-thronen,
ind i sløret himmelblåt!
ja, på dane-dronningstolen
lykkes skal den væv så prud,
alt som stråler gåe fra solen,
milde blik fra ungdoms-brud,
så, mens aften-solen skrider,
strimeviis til alle sider
gåer den gyldne lede-tråd!
hvor den slipper, endes møden,
vinker himlens rosengård,
hegnet ind med aften-røden,
til det store hvile-år;
vinker, i de gyldne sale,
dig, fra tidens mørke tale,
evigheden soleklar!
for et par år siden stod jeg en deilig sommernat i mit vindue, jeg veed ikke selv hvorfor, men bestemt ikke for at kige stjerner, thi dels boer jeg, desværre, ikke ved volden, men midt i vimmelskaftet, og dels vil jeg være min skrøbelighed bekiendt, at den astronomi, jeg lærde i min ungdom, har jeg svedt ud for længe siden, og trøster mig kun ved, den var ikke bedre værd, da den slet ikke dreiede sig om guld på blåt, men kun om sort på hvidt. imidlertid kom jeg dog den smukke sommernat ganske uformodenlig til at høre en astronomisk forelæsning, som den lærde vægter, vi dengang havde i vor gade, holdt for en af sine colleger, der vel ikke syndes synderlig opvakt, men var dog så tålmodig en tilhører, som nogen astronomisk professor kunde ønske sig, og beundrede vist ligeså høit sin lærers store og udbredte kundskaber, som hans flydende veltalenhed. det gjorde jeg nu just ikke, men dog fandt jeg denne naturlige stjernekigers forelæsning på stående fod om sol og måne og stjerner, i sammenligning, særdeles morsom og måtte virkelig forundre mig over den vigtige mine og fornemme professor-tone, hvormed han betroede sit lille auditorium, at forleden år var der blevet en stjerne borte for “astronomierne”, som de reiste rundt og ledte om, til de endelig fandt den høit oppe i norge! adskillige dage efter måtte jeg smile hvergang det faldt mig ind, skiøndt jeg ikke  ret vidste hvorfor, men så glemde jeg naturligviis spasen og jeg troer ikke engang, jeg tænkde på den, da jeg forleden læste i aviserne, at kometen også på en måde var blevet borte for astronomerne, men nu, da jeg vilde til at give en lille udsigt over de græske og nordiske myther, især fordi jeg i de lærdes fremstilling savner ånden, nu blev tanken med eet så levende, som om vægteren bogstavelig havde banket på og bedt om lidt for sin natlige forelæsning. jeg var nær blevet gnaven over dette, som mig syndes, meget ubetimelige besøg, men kunde dog ikke blive den astronomiske vægter kvit, førend jeg lovede at tage ham med på cathedret, som de nu skal være mine vidner til, jeg ærlig har gjort, ikke ganske uden fare for selv at kaldes den snaksomme vægter i vimmelskaftet. min ædelmodighed vil jeg imidlertid ikke rose, for hvad der gjorde mig så føielig, var det indfald at gjøre en lille mythe af ham og hans forelæsning, som det var ingen sag at putte i lommen og vise frem som et exempel på, hvordan en lille pudsighed kan for nordens ånd fåe meget at betyde, thi vi veed jo alle, at stjerne på billedsproget betyder ånd, og jeg veed da rigtig ikke, hvordan jeg kortere og mere levende skulde betegne den åndløshed, hvormed de lærde længe har behandlet den græske og foragtet den nordiske mythologi, end med den pudsighed, at der var blevet en stjerne borte for “astronomierne”, som de reiste rundt og ledte om, så spørgsmålet er kun, om den allerede kan findes på danmarks sletter, eller først på bjergene høit oppe i norge.
nu veed jeg nok, det ønsker damerne at see jo før jo heller, så de skiænkede mig gierne både den lille mythe og hele indledningen, når jeg strax gav mig til at fortælle de smukkeste gamle myther og sagn både fra sønden og norden, kun med et lille vink om, hvordan man skulde vende og  dreie dem, for at det smukke ret kunde falde i øinene, og jeg indrømmer damerne, at det uden sammenligning vilde ikke blot være det morsomste, men i alle måder det bedste, så jeg skulde med største fornøielse stige ned af cathedret og sætte mig hos dem for at høre sådant et foredrag over græske og nordiske myther og oldsagn, men om jeg også kunde bære mig så godt ad, så turde jeg det dog neppe i herrernes nærværelse, som altid spørger “hvorfor”? og om jeg også turde, så kunde jeg dog ikke, fordi jeg er dog også selv en herre, om end, som den mindste trold i kæmpevisen, ikke større end en myre, så jeg plager også både damerne og mig selv med det evige “hvorfor”, kan umulig være så fornøielig som om jeg var skjald fra top til tå, må nødvendig være lidt kiedsommelig, især i førstningen, til jeg kommer i ånde og kan måskee glemme både damer og herrer over guder og gudinder, og desuden hører det virkelig til det nordiske begreb om en mand, at han både skal vide hvad han vil, og turde sige det, og til det nordiske begreb om tidens løb, at den efterhånden klarer det hele. indledningen kan jeg da ikke skåne damerne for, og skiøndt jeg af mit hjerte ønsker, den må blive så lidt kiedsommelig som mueligt, har jeg dog gjort sikker regning på damernes mageløse tålmodighed; mens jeg siger mine grunde, hvorfor jeg har indbudt både damer og herrer til at høre på hvad jeg kan have at sige om græske og nordiske myther og oldsagn under eet.
endskiøndt jeg nu ligesålidt selv regner mig til de speculative philosopher, som jeg regnes dertil af andre, så vil jeg dog på een gang efterligne dem og damerne i hvad jeg finder min klare fordeel ved, nemlig at forudsætte, jeg har igrunden upåtvivlelig ret, og slutter kun så på det  allerstrængeste videre: er det kun rigtigt, hvad vi her måe forudsætte, at den græske ånd, som man giennem århundreder har forgudet i latinskolen under eet med den romerske, den har man slet ikke havt, men kun reist rundt og ledt om både i italien, frankrig og tydskland, og at den kan og skal findes i kiærlig forbindelse med nordens ånd, som de historiske stjernekigere indbildte sig, havde aldrig været til, er det kun rigtigt, da er det unægtelig så vigtig og så glædelig en sandhed, både for damer og herrer i norden, at alt hvad der kan bidrage til at giøre den indlysende, må være dem kiært, om det end kræver et lille offer, som jeg nok veed, damerne måe bringe, når de skal høre på vore grunde istedenfor at see vore gierninger. og er det nu fremdeles rigtigt, hvad vi også her måe forudsætte, at et folks myther er det førstefødte, vingede ord af deres ånd, hvori man ikke blot kan spore men høre den, da må et mundtligt foredrag om græske og nordiske myther også være ønskeligt både for damer og herrer, thi damerne ere jo dog virkelige mennesker, med den samme menneske-ånd over sig og det samme menneske-hjerte i sig, som grækenlands og nordens gamle skjalde henryktes og henreves af, så herrerne vilde kun selv have skam af at sige om noget menneskeligt, at det var damerne fremmed; thi hvad skulde det vel kunne være? noget skiønnere end kvinden har vi dog neppe fundet enten hos os selv eller hos mythographerne, så det skulde være damerne for smukt, og vilde vi sige, at noget var dem for høit eller for dybt, da måtte de med rette spørge os, hvorfor vi da taler til dem både om gud og om kiærlighed, eller om vi virkelig enten i vor hjerne eller i vore bøger har fundet noget høiere eller dybere end det? sagen er da virkelig kun den, at i middelalderen opkom der et slags  lærd frimureri, fordi de lærde afrettede sig efter bøger på døde sprog, som de ikke kunde oplive, og efter en fremmed tankegang, der aldrig blev dem selv klar, og ringeagtede og forsømde deres modersmål, som naturligviis var det eneste, både deres moder og deres systre forstod, og dette lærde frimureri, som alt længe har været aflagt både i italien, frankrig og england, hvor man kun leer ad dem, der ikke kan giøre deres viisdom fattelig for damer; det spøger endnu lidt i tydskland og norden, men har dog her alt begyndt at byde farvel og afgåer udentvivl med det første på jernbanen til moskau! vistnok er der en kiendelig forskiel på damer og herrer også i henseende til hvad der huer dem og måden hvorpå de fatter det, men hvad der giælder om os alle, at vi læser for meget og hører for lidt, det giælder især om damerne, hvis øre, som vi veed, er ganske fortræffeligt, og hvis fatteevne er øiebliklig, så talen gåer dem aldrig for rask, men let for langsom, og især var det synd andet end at lade dem høre alt det poetiske, vi kan fåe over vore læber; thi selv i læseverdenen er det klart, at det poetiske, udenfor den egenlige digters hjerne, vilde være husvildt på jorden, dersom ikke kvinden gav det en lille plads i sit hjerte!
havde jeg således, netop med det samme for øie og bag øre, hvormed jeg ståer her, sat mig hen og skrevet en historisk roman om erik den veltalende eller en anden af de gamle hedenske kæmper i norden, som, ved at høre de phøniciske skippere fortælle om grækenland, fik lyst til selv at see det lands folk, seilede til tyrus og derfra til grækenland, lærde såmeget græsk underveis, at han til nød kunde hielpe sig med det, og hørde nu ikke blot i delphi og ved de olympiske lege alle de mærkeligste græske myther  og oldsagn, men fandt også i en af de thebanske landsbyer en smuk og vittig grækerinde, med dybere følelse end hun hver dag røbede, og vandt hendes yndest, fordi hun også hos kæmpen, bag den rå kraft, opdagede såmeget høit og ædelt og sindrigt, at hun ikke blot gierne hørde på hans fortællinger om nordens guder og helte, men fulgde hjem med ham, vænde sig til kulden, vidste overalt at formilde plumpheden, og levede meget lykkelig med sin nordiske kæmpe; havde jeg skrevet sådan en historisk roman, som havde glædet mig selv, mens jeg arbeidede på den, og tit i brudstykker fornøiet enkelte venner og veninder, da gav jeg den naturligviis ud og ventede, at den vilde blive læst både af herrer og damer, ikke blot i kiøbenhavn, men også i throndhjem og stokholm, ja, i vore dage, da ikke blot papir men selv forpagtere flyver verden om, vilde jeg ikke engang finde det umuligt, at den kunde blive oversat på nygræsk og læses både af damer og herrer i athenen, og hvorsomhelst den læstes, vilde jeg altid helst høre damernes mening om den, fordi jeg var vis på, de snarest vilde rose den, og ikke tage mig i pinligt forhør om enhver småting enten om trefoden i delphi eller om bøgen ved dodone, jeg enten havde indskudt eller udeladt. vistnok vilde mange damer såvelsom herrer læse romanen så flygtig, at de slet ikke mærkede hvad jeg havde for øie, men endeel herrer, som mærkede det, vilde også fordømme den blot for hvad de kaldte mit nordiske eller verdenshistoriske sværmeri, medens mangen læserinde netop for det vilde fåe bogen kiær, skiøndt hun måskee slet ikke kunde forklare sig selv end sige herrerne, hvordan jeg egenlig havde tænkt mig det hele, eller hvad det igrunden var, der havde gjort indtryk.
vilde det nu være så med en bog om græske og nordiske  myther og oldsagn, hvorfor ikke da med en tale om det samme? hvorfor skulde talen ikke ligeså godt kunne lade sig høre, som bogen kunde lade sig læse, både af damer og herrer? og skulde man ikke ved den mundtlige tale endnu langt sikkrere end ved skrift turde regne på det dunkle men levende indtryk, der tit er langt mere værd end de bedste forklaringer! vist nok kan munden ikke skrive romaner, men den kan dog meer end det, den kan skabe hvad de skrives om, det har især de græske myther overflødig beviist, og vel er munden ikke mere en sådan ælve-dronning som i gamle dage, da den kun behøvede at ånde på hjerter for at sætte dem i lys lue, men den er dog heller ikke endnu sunket så dybt, som man i latinskolen troer, ikke allevegne, som der, forgjort til en klokke at ringe med for pogenes øren om grammatikens herlighed; nei, den føler dog endnu på sine steder, og især hos damerne, sin høie byrd, som en datter af zeus, er dog endnu hos dem en dronning i sit væsen, der behersker mere end penne, kan i vore demokratiske dage vel nedlade sig til hånden, som sin medhjelp, men sidder dog altid, som dronning victoria, et trin over gemalen. for skjalde-munden er det vist nok en trang og mager tid, og det af dybere grunde end man enten i latin-skolen eller i cancelliet veed, thi det er nærved, at den må drikke blæk, som skyggerne i elysium måtte drikke blod, for at fåe mæle, men dels slåer “nærved” dog ligesålidt munden af marken, som manden af hesten, og dels har skjalde-munden nu drukket et hav af blæk, så, hvis det kan hjelpe, må den dog endelig nu være blevet høirøstet tilgavns.
men falder det dog ikke mistænkeligt, når man hører en gammelagtig skribent således ophøie munden på pen nens bekostning, og en gammelagtig herre løfte damerne til skyerne, så, jo ædelmodigere det klinger, des snarere fristes man til at troe, der stikker noget under, så både munden og damerne må tage dem i agt for de “faure ord”, at det ikke skal gåe dem, som det, efter den græske mythe, gik persephone, deilig som dagen, datter af zeus og grøde-gudinden demeter (latin-skolens ceres), der, mens hun i sin uskyldighed gik og plukkede blomster, blev overrasket af den gamle pebersvend pluto, kongen i skygge-riget, måtte følge hjem med ham og, skiøndt zeus tordnede, finde sig i at være plutos dronning, og nøies med at fåe hjemlov nogle måneder om året!
jo, jeg skal aldrig nægte, det er et sandt ord, og skiøndt alle vore lignelser halte lidt, så speiler sig dog virkelig, for mine øine, ikke blot forholdet mellem mund og pen, men også forholdet mellem det smukke kiøn og det grimme, mellem hjerte og hoved, natur og historie, sig i mythen om persephone, så ganske reen kan jeg umulig blive, enten som skribent, som herre, som tænker eller som historiker; men der er dog ligesåvel forskiel på herrer som på damer, på hoveder som på hjerter, på penne som på munde, og på konger i skygge-riget som på blomster-piger i enge, så når det kunde lykkes mig at stille dem levende for øie hvad jeg har bag øret, da tvivler jeg ingenlunde om, at jo begge kiøn i norden både vilde see igiennem fingre med hvad der måtte have skin af en bortførelse, og selv være mig lidt behjelpelige. at nu til den levende fremstilling af usynlige ting munden er aldeles uundværlig, det har jeg dog omsider lært, og det må da komme an på en prøve, om munden vil ståe mig bi, det vil sige: lade sig føre af min skjalde-pen og dog igrunden være den samme  mund, hvoraf mytherne udsprang som “vingede ord” og gjaldt for paradis-fugle i deres kreds.
her seer de hele hemmeligheden, thi jeg troer naturligviis ligesålidt på grækers og nordboers som på ægypters og chinesers guder og gudinder; men jeg kan see, at alle de guder og gudinder, som folk har skabt, de havde deres levende grund i det folk og den skjalde-mund, der skabde dem, derfor svæve de mig levende for øine, enten som fugle, eller som fluer, og atter som rovfugle eller som sangfugle, efter folkets beskaffenhed, så folkenes myther er mig de livligste udtryk for deres høieste tanker, dybeste følelser og klareste blik, deres grund-poesi eller spådoms-visen, der blev sunget for deres vugge. hvordan nu vugge-visen lød for sådanne skjalderige og verdenshistoriske hoved-folk, som græker og nordboer, og hvad der var deres ungdoms gyldne ønsker og drømme, der nødvendig måtte vidt overgåe hvad de i virkeligheden nåede, det er for hele menneske-slægten, og dobbelt for græker og nordboer selv, ikke blot fornøieligt, men også vigtigt at vide; thi ikke blot vil deres naturlige billed-sprog være dem i vidskabs-tiden et konst-sprog, ligeså livligt og lysteligt, som det tydske og skolastiske er dødt og kiedsommeligt, men de vil kunne speile sig deri med alle deres naturlige anlæg og attråer, dyder og lyder, og deraf lære, hvad nu alle folk fattes og kan dog igrunden ikke undvære, forstand på sig selv, på sit eiendommelige menneske-liv, der, for at klare sig og krones, må fremfor alt virkelig fortsættes.
forsåvidt er da sagen både reen og reed, og når jeg, i pagt med nordens ånd, som giennem en heel menneske-alder kvad for mit øre, så det klang fra min pen, stræber med et stød i det gamle klang-horn at vække aser og asy nier, ja både valhals guder og valhals giæster, hvor de slumre, da har jeg intet at undskylde, uden måskee, at jeg ikke gjorde det mange år tilbage, mens det glødede i mig hvad nu kun ulmer; men ligesom det på den ene side er unyttigt at ærgre sig over hvad ei kan ændres, således tør jeg også på den anden side håbe, at slummeren blev lettere i samme grad som vækkeren blev lavere, og at lyset tændtes før bålet sluktes.
når jeg derimod skal giøre regnskab for hvad jeg vil i grækenland, eller for den nærmere forbindelse, det er min agt at knytte mellem græsk og nordisk, da bliver sagen lidt indviklet, og latinerne vil sikkert pege fingre ad mig, som en barbarisk pluto, der anden gang har bortført eller vil dog bortføre persephone, som dog nu er en andens gemalinde, og det er en mistanke, jeg i ingen henseende godt kan lade falde på mig, og har dog ondt ved at klare fra mig, da anskuelserne i denne sag er meget forskiellige, og jeg ventelig er partisk ei alene for mig selv, men også for nordens ånd og alt hvad dertil hører.
ganske oprigtig vil jeg da forelægge damer og herrer den indviklede sag, og lade dem selv dømme, da jeg på ingen måde vil giøre dem medskyldige i hvad de selv vilde kalde en forbrydelse.
den græske mythologi, som talen jo er om, nægter jeg ingenlunde, kan, for det levende udtryks skyld, godt kaldes en persephone, thi den er, ligeså vel som hun, en datter af zeus og demeter, eller af den græske ånd og den græske natur, og viser de mest udmærkede gaver både til at plukke blomster og binde krandse, så jeg kan godt begribe, både at hendes moder græd og hendes fader tordnede, da den tørre forstand, som en gammel pluto, foer afsted  med hende og puttede hende i det sorte hul, ligesom persephone, der vel hedd dronning, men kun hvor hun hverken såe soel eller måne; men på den anden side måe vi jo alle indrømme, at, eftersom det nu engang gåer til i denne verden, kunde det ikke anderledes være, så det vingede ord måtte finde sig i at bindes til “sort på hvidt”, grund-poesien lade sig behandle af eftertanken, som den fandt for godt. ligesom det nemlig gåer damerne, halv med og halv mod deres villie, at de sædvanlig, for det almindelige bedste, måe gifte sig med gammelagtige mænd, således gåer det i det hele natur-gudindens døttre, så den smukke græske mund kunde heller ikke undgåe at bindes til pennen, den sorte kulfust, under alle himmelegne plutos livagtige billede, og persephones halv eller heel tvungne giftermål med den græske pluto måe vi da betragte som en historisk nødvendighed, og lægge mærke til, at mytherne virkelig, som persephone, på en måde fik hjemlov, når spillemændene (rhapsoderne) fortryllede deres tilhørere med et henrivende mundtligt foredrag af de homeriske sange. hvad vi derimod måe afskye som aldeles unaturligt og grusomt, det er her, som allevegne, det romerske tyranni; og den latinske mishandling af de græske myther med alle deres guder og gudinder betegne vi med rette på billed-sproget således: at den romerske pluto, som var en reen djævel, smed den græske pluto i tartaros, røvede persephone, førde hende til sit elysium, som var et reent helvede, lod hende ikke engang beholde sit smukke navn, men kaldte hende proserpina eller krybersken, og mishandlede hende på det grueligste, så hun måtte ikke blot snakke latin, hvorved hendes smukke ansigt blev reent fortrukket, men hun måtte også malke hans sorte kvæg, føde hans sorte sviin, og, naturligviis med  visne blomster, bekrandse disse hans ækle offer-dyr. om jeg nu, under disse omstændigheder, ved hjelp af nordens ånd, udrev persephone af tyrannens kløer og førde hende til asgård, hvor hun dog alle dage kunde vente bedre kår, enten som selskabs-dame hos freya, eller som markgrevinde på himmelbjerget, da heimdal, såvidt jeg veed, er ugift endnu, synes de da virkelig, det var nogen synd, eller at latinerne havde ret til at sige, jeg forgreb mig på den classiske skiønhed og bortførde proserpina fra sin ægte gemal til at være slavinde hos nordiske barbarer?
jeg kan naturligviis ikke selv være dommer i en sag, jeg selv er indviklet i, men jeg kan, og troer, jeg bør tiltale dem, som de engelske dommere tiltale nævningerne (juryen) når det er fædrenelandet vigtigt at fåe en behagelig kiendelse, så jeg vil sige: de måe dømme på ære og samvittighed, men de måe betænke, at de er selv sønner og døttre af nordens natur og nordens ånd, og betænke, at den romerske tyran vel ikke har ladt vor idunne malke sine sorte kiør, men har gjort værre end det, har smidt hende, reent ud sagt, på møddingen, hvor hun måtte omkommet for længe siden, hvis ikke en fattig islænder havde givet hende husly, for at fortælle hans børn æventyr! fremdeles måe de betænke, at skiøndt selv botanikerne tilståe, vi har i danmark, forholdsviis, et rigt blomsterland, og skiøndt vi selv kan see, vi har meget smukke piger til at gåe i enge, så vilde dog grækerinden, som, langtfra at træde blomster ned, træder blomster op under sine fødder, og har fra barnsbeen en mageløs god smag både til at vælge blomster og binde krandse, være en meget behagelig veninde, både de lange sommerdage og de lange vinteraftener, og  være det ikke blot i danmark, men i hele norden, der ikke af naturen er så blomstrende, som vores lille vænge, men har dog ånd, og skulde have både smag og krands tilfælles med os! endelig måe de betænke, at de, som alle nævninger, kun har valget mellem “skyldig” eller “uskyldig”, uden videre tillæg, og at, om de end skulde finde, der, efter strængt almindelige rets-grundsætninger var en hage ved, så kan jeg dog kun med billighed straffes efter nordens kæmpelov, som tillader kredsgang, og må dog, om de erklærer mig for skyldig, overleveres til den tyranniske romer-ret, der kalder rov og ran, hvad der tages tilbage fra den største røver, kalder barbarisk alt hvad der ikke er latin eller græsk, altså også hvert smil, hvert øie, hver mund hos de skiønne i norden, og kalder det endelig majestæts-forbrydelse at krumme et hår selv på den dårligste romerske soldat, fordi han er at ansee som et “lem på keiserens legeme”. det behøves neppe, men jeg må dog til slutning erindre, at damerne har her en dobbelt stemme, og at hvis persephone skal føres tilbage til den romerske tyran, da tager han upåtvivlelig idunne med, da han nu har seet et glimt af guld-æblerne, hun giemde på sit bryst.
dog, mythen om idunna, der i flere henseender kan tjene til sagens oplysning, tør jeg ikke stole på, er alle damerne, eller engang herrerne noksom bekiendt, og da det er et af mine livstykker, skal jeg med fornøielse fortælle den, skiøndt den er hverken så kort eller så smuk som den græske om persephone, dels fordi historien umulig kan udtrykke sig så kort som naturen, og dels fordi nordens ånd er langtfra at have viist så godt et øie for den smukke natur, som grækenlands, så hvis han alligevel har havt det, må det have  været det ulykkelige øie, som odin tidlig pandsatte til mimer og fik aldrig indløst. idunnes smukhed vil vi da såmeget mindre tale om, som hun skal være i slægt med dværgene og faldt engang pludselig ned fra asken ygdrasils top; thi det er med andre ord, at nordens kæmper betragtede den frugtbare natur ikke som en udødelig gudinde, men som et immergrønt træ, og det var slet ikke smukt, men derimod er idunnes historie meget glædeligere end persephones, ikke blot fordi odin havde et mageløs godt øie for historien, men især fordi nordens kæmpeliv med sin kraft-fylde til fri benyttelse måtte give alt i norden en mageløs historie. det klæder jo således vistnok persephone uforlignelig at plukke blomster og binde krandse, men så giør hun heller ikke andet, mens idunne, med sine guld-æbler, hvor hun end har fået dem fra, holder alle asernes kraft og munterhed vedlige, og skiøndt idunne også må gifte sig, skeer det dog ikke ved nogen bortførelse, ikke heller er det sådan en gammel knark, som pluto i hades, hun fåer til gemal, men brage, skjaldre-mesteren i valhal, en meget smuk mand, der vel må høre af loke, det skarn, at han er ingen helt, men er dog alle kæmpers lyst, taler ypperlig for sig, spiller godt på harpe og lever godt med sin kone, så, var han ikke gift, kunde persephone aldrig fåe en bedre gemal, og kunde man i valhal nøies med blomster-krandse, skulde jeg også ønske ham den smukke persephone!
uden nu just at ville giøre idunne til nordens mythologi, finder jeg dog, de har såmeget tilfælles, at de i skjalde-munden er nær ved at smelte sammen, og har jeg iaften ladt persephone forestille den græske mythologi, må jeg nødvendig lade idunne forestille den nordiske, der virkelig fra arildstid er brages gemalinde, og har vir kelig noget i sit skiød, der ligner de berømte guld-æbler, thi allerede ved at sammenligne nordens mythe-bøger med grækenlands, begge eddaerne med hesiods olympiske stamtavler og apollodors mythiske bibliothek, har jeg på den nordiske side fundet et liv og en friskhed, som fattes på den græske, og skiøndt nordens mythologi for øieblikket just ikke lever høit i kiøbenhavn, så lever den dog, mens den græske er åbenbar steendød i athenen, så mage til nordens seilivede myther søger man forgiæves under solen. vist nok var der en tid, og det en lang tid, da også nordens mythologi syndes for bestandig død og borte, men derfor ligner den kun såmeget mere idunne, som også blev borte engang, men kom, til alle asers glæde, lykkelig og vel tilbage, ligesom nordens mythologi i det nittende århundrede. herved er naturligviis den gamle historie om idunnes bortførelse på en måde blevet ny igien, og da den ender godt, blevet dobbelt glædelig, så damerne har vist ikke noget imod at høre den.
det var nemlig loke, den uglspil, der immer haltede mellem aser og jetter, som engang, han var i knibe, lovede jetterne at lokke idunne ud fra asgård, hvor de kunde snappe hende, og det lykkedes kun alt for vel, så idunne forsvandt med guld-æblerne, og aserne blev, før de vidste det, gamle og grå, men da de fortalde ham, der havde spillet dem det puds, at han havde spillet på sin hals, og vilde blive den første, der foer til hel, hvis han ikke skaffede idunne igien, så måtte han prøve sine konster fra den anden side, kom også snart, i freyas falkeham, til jetteverden, og fandt idunne ene hjemme, mens hendes fange-vogter, jetten thjasse, var ude at fiske. loke forsømde sig nu heller intet øieblik, fik i en hast idunne reisefærdig i en svaleham,  og førde hende i triumph tilbage til asgård, hvor, til lykke, det gamle ordsprog, at een svale giør ingen sommer, kom til kort, thi med guld-æblerne kom liv og kraft og munterhed tilbage, og jetten i sin ørneham, som satte efter svalen, kom for seent til at giøre nye ulykker, men kom for resten ret tilpas, thi aserne havde gjort et bål udenfor porten, hvorpå thjasse brændte sine vinger, drattede ned og fik sit livsbrød.
for nu at skyde gienvei til persephone, som vi kom fra, vil vi lade jetten i ørneham smelte sammen med den romerske pluto, hvad vi kan giøre med en god samvittighed, da ikke blot “ørnen” er det gamle roms mageløse rovfugl, men det også er romerskheden, der har lagt hele det nordiske folke-liv i en dvale, der lignede død på et hår, og har derfor ærlig fortjent at fåe thjasses skæbne, som han imidlertid leer ad, da, som baggesen meget rigtig har sagt, man aldrig tilgavns kan slåe en død ihjel, end sige da kongen i de dødes rige. da man imidlertid, efter ordsproget, også kan giøre et skarn uret, så vil jeg indrømme den romerske pluto alt hvad jeg kan, indrømme, at skiøndt han var et skarn ved persephone, så fik hun dog med sin fine græske smag og dannelse sat lidt skik på ham, så tilsyneladende blev hans smag også fiin, og da han tillige immer anpriste sin græske slavinde som et mønster på sligt, så har vi ham virkelig på en måde at takke for en vis slebenhed, der vel i sig selv er mere til skade end til gavn, men som vi dog hverken vil eller kan ombytte med den gamle plumphed. derfor vidste jeg ikke bedre råd end at stille den gamle tyran ved hans smukke græske slavinde, og tilbyde hende alt muligt giæste-venskab hos os, til hun kan finde sømmelig modtagelse i athenen, og, da det har temmelig  lange udsigter, vil hun imidlertid prægtig kunne bøde på, hvad vi måtte savne hos idunne, men vil sikkert finde hos freyas datter, den lille gørsum eller ædelsteen, når hun fåer en god opdragelse, og hvad de derfor end skulde synes om den bortførelse af persephone, man vil sigte mig for, er jeg dog vis på, de frikiender mig for den gamle beskyldning, at ville føre barbariet tilbage, da det neppe kan forebygges enten på en smukkere eller for norden behageligere måde, end når forbindelsen af den græske og nordiske anskuelse kan lykkes.
således har jeg da, så godt, som jeg kunde, og måskee vidtløftigere end jeg burde, gjort rede både for indbydelsen til “damer og herrer” og for min betragtning af den græske og nordiske mythologi, der i mine tanker forholde sig til hinanden omtrent som natur til historie, og da fornemmelig menneske-natur til verdens-historie, så at, når grækenlands og nordens billed-sprog sammenføies med levende skjalde-konst, da fåer man et gåde-speil for hele menneske-livet, som det ikke blot er fornøieligt at betragte sig selv og alle sine kyndinger i, men som det også kan være meget lærerigt med flid at benytte sig af. jeg veed det godt og vil ingenlunde dølge det, at mange, ellers, som man siger, ikke blot brave og skikkelige mænd, men meget lærde, fornuftige og oplyste folk, skal ansee min betragtning af mennesker og myther i det hele, og af grækenland og norden i særdeleshed, for et fantastisk, ja, vel endog farligt sværmeri, som man i norden, og da især i kiøbenhavn, hvor jeg træffer til at være, skulde tage sig omhyggelig i agt for, da sværmeri, som man veed, er en meget smitsom sygdom; jeg veed det godt, og det giør mig naturligviis ondt, for alt det ædle morskabs og al den levende oplysnings skyld, som derved  kan forebygges eller forsinkes; men det bider forresten slet ikke på mig, fordi jeg kan see, at skiøndt mit bekiendskab med menneske-naturen og verdens-historien er langtfra at være så fortroligt, som jeg ønskede, så er det dog meget nærmere end deres, der kan indbilde sig, at stamfædrene til de høie syners, de dybe følelsers og de ædle bedrifters folk var murmeldyr, hvis guder og myther ei udsprang af hvad de ligne og udtrykke, men den ene af et tordenskrald, den anden af et snefog, den tredie af en hvirvelvind og den fjerde af en flintesteen, eller kan tænke, at hvad der ånder liv og fylde, er undfanget af luft og født af død, eller at sådanne tungemål, som grækers og nordboers, sådanne olympiske paladser, hvori sangene af hele himlens hær finder gienlyd, er bygt af bier og bævere, eller endelig, at noget menneske eller noget folk kan gåe frem enten i dannelse eller dygtighed ved at ringeagte og forsømme sit modersmål og forgude et vildfremmed sprog, især et steendødt, især latinen, hvori de største mestere nødvendig er endnu langt større fuskere!
dog, det er tid at slutte den lange indledning, og det vil jeg giøre med en bemærkning, som enhver kan see, jeg har ingen ære af, thi skiøndt man med et halvt øie kan see, at kvinden er den eneste synlige skabning, der kan svare til alle skjaldenes lovtaler over den skiønne, evigunge, moderlige og frugtbare natur, så opdagede jeg det dog først ved at låne et fremmed øie, og skiøndt det især på thor er godt at see, at levende og kraftig virksomhed er sjælen i mandens, såvelsom i historiens begreb, så var det dog først udenlands jeg opdagede den store hemmelighed, så det er kun ved et dobbelt lykketræf, jeg er blevet istand til at oprede forholdet mellem græsk og nordisk, og bringe både damer og  herrer den fornøielige efterretning, at når de blot lære smukt at forliges og forståe hinanden, da blive alle grækenlands og nordens guder og gudinder levende for dem, ikke som afguder eller spøgelser og gienfærd, men som deilige små-fugle, der synge om alt, hvad der er i mennesket og alt hvad der kan levende bevæge, forfærde eller glæde, oplyse og forklare dette store, dobbelte, os jo dog alle kiære og elskelige vidunder!
damerne måe ikke blive bange, men jeg må ligeså godt sige det strax, der er indløbet en lille ubehagelighed, som for mig ikke engang er så meget lille, da det er den største for øieblikket! de unge herrer kan slet ikke lide, jeg roser damerne, det vil de selv giøre, men det skal være en stor hemmelighed, ikke blot inden fire vægge og inden lukte dørre, men under fire øine, så damerne skal ikke blive stolte og giøre oprør og efterligne de forskrækkelige amazoner, som der måtte en herakles til at tæmme, og det en lyslevende, som nu ikke er nem at finde. dette sætter mig virkelig i forlegenhed, så jeg veed hartad ikke, hvordan jeg skal fortsætte mine foredrag om græske og nordiske myther og oldsagn for damer og herrer, eller, rettere sagt, fåe dem rigtig begyndt, thi sidst var det kun en indledning, egenlig for at rette mig efter herrernes tankegang og vise, eller dog lade som jeg viste, jeg kunde “beherske stoffet” og vidste udenad på mine fingre både hvad jeg vilde og hvorfor jeg vilde det, og hvorfor der var både græker og nordboer og damer og herrer til, og nu, efter derved at have fået et nyt og glimrende beviis på damernes tålmodighed, som jeg så dristig regnede på, nu skulde jeg jo netop vise, at jeg dog igrunden vilde rette mig efter damerne, og havde både mod og mund til at tale efter deres hjerte, så jeg  lod de gamle stjerner gåe op igien og tindre for deres øine, og fløitede ad alle de gamle trækfugle, så de enten foer op af dvale eller kom flyvende fra hin side havet, og sang, hver med sit næb. ja, det skulde jeg åbenbar, om jeg kunde, og det vilde være mig selv en stor fornøielse at prøve på; men når de unge herrer ikke kan tåle, jeg roser damerne, ikke engang tåle, jeg siger “damer og herrer”, da er jeg ligeså rådvild, som odin var, da han red til mimers brønd og pandsatte sit øie, som han skulde betragtet den skiønne natur med, så jeg kommer vel til at giøre det samme, thi vel er jeg ikke bange enten for den romerske pluto, eller for nogen af de gamle herrer, når jeg har damerne på min side, men med de unge herrer tør jeg på ingen måde prøve styrke, især fordi damerne, skiøndt det er en stor hemmelighed, godt veed, det er deres varmeste venner, som de, for lidt offenlig roes af en gammelagtig herre, igrunden aldrig kan nænne at støde fra sig. trods al min uskyldighed er det da sålangt fra, jeg tør regne på damernes medhold mod de unge herrer, at jeg ikke engang tør vente synderlig medlidenhed, når jeg taber slaget, thi for deres varme venner er damerne gruelig partiske, og desuden er det damernes ordsprog: heller død end rådvild, så der ligger immer noget spidst, som en knappenål, i det, når de beklager en stakkels mand, fordi han er ællevild, og selv odin vilde kun fåe en dårlig trøst, om han beskrev dem alle de vilde stier, han måtte træde for at bede om råd, og de dyre domme, hvori han måtte kiøbe dem.
uagtet jeg derfor slet ikke veed, hvordan jeg skal kunne lukke skjalde-munden op uden at rose damerne og sætte dem først, så må jeg dog på øieblikket see til at forlige mig med de unge herrer, som både har den stærkeres  ret og har damerne i baghånden, og iaften vil jeg da ikke blot, om jeg kan huske det, bestandig sige “herrer og damer”, men også fortælle det allerværste om damerne, som jeg kan finde, de græske skjalde nogensinde har taget i deres mund, og jeg vil overdøve min poetiske samvittighed ved at beråbe mig på damernes eget exempel, som i henseende til roes og fortrin kun bryder sig lidt om skin og offenlighed, når de i al hemmelighed kun virkelig nyde deres ret.
den værste jordiske dame, jeg nu har kunnet finde i de græske myther, er naturligviis pandora, hvis æske er blevet til et ordsprog for alle de ulykker, som fløi ud af den, og skal, efter grækernes sigende, endnu plage al verden. for imidlertid at komme rigtig til pandora, måe vi nødvendig begynde med en af de gamle titaner, prometheus, som stjal ild fra zeus og forærede menneskene, men blev til straf smeddet fast til kaukasus, hvor en ørn daglig hakkede hans lever, til endelig herakles skiød den og løste titanen, så han fik lov til at døe. med denne hevn, hedder det, var zeus dog endnu ikke fornøiet, thi for at menneskene ingen glæde skulde have af de himmelske tyvekoster, befalede han tusindkonstneren hefæstos (som i latinskolen er sunket ned til grovsmeden vulcan) at støbe en jomfru af jord og vand, med menneske-stemme og med et ansigt, som en gudinde, og det var pandora, som derpå blev iklædt og oplært af pallas athene, gjort yndig og fortryllende af årstiderne, aphrodite, chariterne og den sødt overtalende peitho, men blev også af hermes indblæst falskhed, list og smiger. således udrustet kom nu pandora til epimetheus, som var en broder ad prometheus, og vel havde prometheus strængelig forbudt ham  at modtage nogensomhelst gave fra zeus, men han lod sig dog bedåre af tryllersken, og hun tog ved leilighed låget af en æske med alskens ulykker i, så de fløi allesammen ud, undtagen håbet, der vel spillede på randen, da hun smak låget i, men blev dog derinde. og, nu kommer endda det værste, fra denne pandora nedstammer alle damerne.
see, havde jeg nu ikke allerede sagt, at den græske ånd havde et mageløs godt øie for den skiønne natur, og at kvinden er sammes lyslevende udtryk, så havde det vel desuagtet været lige sandt, men så kunde jeg dog ladt være at sige det, men nu er mine hænder bundne, så jeg kan ikke frelse damerne fra den slemme pandora, men må sige: ja, hun betyder jo virkelig den smukke, men falske natur, med slangen under blomsterne, og da især den blændende deilige, fortryllende, kloge og vittige, men falske dame, som har gjort utallige ulykker, og vil endnu sætte mangen ærlig mand grå hår i hovedet!
jeg veed ikke, om nogen af de unge herrer har fundet på et godt råd til at redde damerne, om ikke dem allesammen, så dog nogen af dem: en til dem hver, som de unge herrer pleier, om ikke udtrykkelig, så dog stiltiende at undtage, når de finder, at damerne er i det hele langtfra at være rosværdige; men jeg håber dog, at et godt råd vil nu finde et godt sted, ikke alene hos damerne, men også hos de unge herrer, og skiøndt sagen synes fortvivlet, øiner jeg dog en udvei, når vi først og fremmerst slåer en tyk streg over den linie, at fra pandora nedstammer alle damerne, og det giør jeg med den største rolighed, thi den linie har hiemme i latin-skolen, som jeg aldrig har berømt for et godt øie enten til den skiønne natur eller til noget, som var poetisk værd at nævne. med det samme seer da også  damerne, hvor det er, vi har fået al den ærerørige snak fra om damerne, som jeg vel iaften ikke tør bestride med de rette våben, men må dog nødvendig afskye, thi de unge herrer vil sikkert, når de besinder dem på det, selv tilståe, at deres forestilling om damerne i det hele, som pandoras døttre eller systre, som langt mere “underlige dyr” end rigtige mennesker, som lutter sirener, jo skiønnere, des farligere, og i regelen falske, altid åndløse, den gruelige forestilling har de hverken fået ved at betragte deres mødre eller systre, og hverken ved at lytte til nordens ånd eller til deres eget hjerte, men ved at læse i horats og de andre latinske mesterværker, eller dog ved at indsuge den slemme luft, der altid gik for ånd i latin-skolen.
vistnok beråber latin-skolen sig her, som sædvanlig, på grækerne, og anfører udtrykkelig hesiodos som sin hjemmel for at “alle damer” nedstammer fra pandora, men det er ikke første gang, jeg har opdaget, at vil man vide, hvad grækerne tænkde og sagde, må man spørge dem selv, og slet ikke ændse den romerske plutos vidnesbyrd, der kun var en stymper i græsken og talde om poesi, som den blinde om farverne. hvad derfor ingen ægte skjald enten kunde tænke eller sige, det kan damerne være vis på, hesiodos har heller aldrig tænkt eller sagt, så om det end stod skrevet under hans navn, måtte han dog frikiendes, men nu ståer det der ikke heller, så alle, hvem der har øine, kan see, han giør udtrykkelig forskiel mellem de falske damer, der nedstamme fra pandora og giør vedkommende ulykkelige, og de oprigtige, som bringer i det mindste ligevægt mellem lykke og ulykke ind i hvert huus, de betræder. at der nu ligesåvel er falske damer som falske herrer til, og at det falske er hverken værdt at rose eller at troe, det følger jo af  sig selv, og har de unge herrer troet, det var andre end de ægte damer, jeg roste, da har de taget mærkelig feil; men hvorvidt pandora-mythen i det hele stemmer overeens med min betragtning af damerne, det er vist nok et indviklet spørgsmål, som falder lidt vanskeligt at besvare.
det huusråd nu, som de lærde pleier at gribe til, når en mythe, som kun ståer på papiret, giør sig rebelsk, det er, som man veed, at lade briste hvad ikke vil bære, her skiære lidt fra, som upåtvivlelig uægte, og hist skyde lidt ind, som øiensynlig ældre, og da vise, at mythen, når den bliver “drøftet og reengjort”, ganske rigtig siger alt hvad man behager, skiøndt den ved første øiekast syndes at sige netop det modsatte, og skiøndt jeg, i regelen, er temmelig ubarmhjertig mod dette huusråd, så skulde jeg dog her, for damernes skyld, ikke være utilbøielig til at giøre en lille undtagelse, og da, selv i den latinske grammatik, ingen regel er uden undtagelse, håber jeg, de unge herrer giør heller ingen indvendinger.
vi har her nemlig på den ene side en græsk mythe for os, der synes, vel ikke, som latin-skolen med sit kul, at sværte alle damer, men dog at sætte en stor skamplet på det smukke kiøn, hvad slet ikke ligner græker-ånden, og på den anden side er mythen åbenbar forkvaklet, før den kom til os, thi lagde damerne ikke nok mærke til den nette forklaring, at alle ulykkerne i pandoras æske, undtagen håbet, fløi ud, hvad der jo kun var mening i, når håbet var den største ulykke under solen, så da grækerne, såvelsom vi, vidste, det er tvertimod en stor lykke, så må det også netop have været det modsatte, været mishåbet eller fortvivlelsen, der vel spillede på randen af denne pandora-æske, men blev dog, til lykke, derinde. hvor nu så  grov en feil er indløbet, så at fortvivlelse er gjort til håb, der er åbenbar intet at lide på, og jeg formoder, at grækerne har havt to æske-myther, den ene, hvorefter alle virkelig gode gaver har været en ægte dame betroet, som derfor med rette kaldtes pandora eller algive, men kom for skade at åbne æsken, som hun ikke måtte, så alt det gode, på håbet nær, fløi bort, og en anden, hvorefter alle ulykker var lagt i en falsk dames hånd, der også falskelig kaldte sig pandora, og havde nær bragt alle folk til fortvivlelse, men nåede dog ikke det værste. jeg formoder, grækerne har havt to sådanne myther, som måskee alt i munden, men allenfalds ved opskrivningen er blevet sammenblandede til hvad der nu kaldes pandora-mythen, thi deraf lader det hele sig forklare, den formodning giør græker-ånden ære, og, hvad der kroner værket, den lader sandhed giælde og damerne skee ret.
dog, alt for vidt vil jeg nødig drive efterligningen af de gamle mythers nye optugtere, der dog egenlig altid kommer nogle årtusinder bagefter den rette tid, og jeg vil derfor hurtig vende tilbage til pandora, som vi nu engang har hende, og påståe, at selv således har de ægte damer slet intet med hende at giøre, så at, selv om hun havde kronet sin ondskab enten med at kaste håbet i fængsel eller med at lade fortvivlelsen løs, kunde hendes udåd dog ei giøre nogen ægte grækerinde, end sige danne-kvinden og hendes døttre mindste skår i deres gode navn og rygte. mythe-smeden har nemlig på ingen måde villet fremstille damernes men konstens oprindelse, og har kun valgt dame-skikkelsen, som skiønheds-mønsteret, konsten måtte stræbe at nåe, når den skulde blænde og bedåre menneskens børn, så den ægte kvindelighed har netop  svævet for ham i hele sin glands og elskværdighed, og måtte om end dunklere også foresvæve epimetheus, for at han kunde lade sig bedrage af skinnet. ikke som en dame, enten født eller skabt af zeus, men som fint billedhugger-arbeide, et mester-stykke af hefæstos, lavet af jord og vand og glattet af chariter, ligesom thorvaldsen giør sine mester-stykker, således fremstilles jo pandora, kun i en for den jordiske efterligning uopnåelig fuldkommenhed, da billed-støtten ikke alene fåer liv og bevægelse, men udstyres med aphrodites trylle-bælte, med pallas athenes vid og smagfuldhed, chariters ynde, alle årstiders blomster-krandse og alle overtalelsens konster. kun een ting fattes, som ingen konst kan give, nemlig “hjertet”, og da denne mangel dog endelig må skjules, når epimetheus skal skuffes, så indblæser hermes “falskhed, list og smiger” i det tomme rum, ja, så godt har mythe-smedens øie været, at det er lutter hjerteløse damer, som hjelpe tusind-konstnerne hefæstos og hermes at udføre blænd-værket.
skiøndt det nu vel ikke har nogen nød, at vore billed-huggere skal bringe det såvidt i naturens skuffende efterligning, så veed de ægte damer dog nok, og vi måtte alle ønske, at især de unge herrer vidste det, at man kan aldrig være sikker på, ingen af pandoras art at møde, da hesiodos virkelig har ret i, de fødes og skuffe under alle himmel-egne; men nu, da både damerne og jeg kan uden skræk betragte pandora-mythen, synes mig, det kunde være fornøieligt at see, hvorledes den poetisk hænger sammen med prometheus-mythen, og her måe vi da allerførst huske, at de gamle græker var virkelige hedninger eller natur-mennesker, af hvem vi hverken måe vente oplysning om gud dommen, eller kræve de rette forestillinger om grund-kilden til menneskets lykke og ulykke, som vi kun ved ganske andre hjelpe-midler kan danne os, og herpå må såmeget mere lægges vægt, som man i latin-skolen snart har fordømt græker-ånden som en djævel, og snart betragtet den romerske uånd som en husgud, der selv midt i christenheden skulde tilbedes.
ilden, som prometheus eller forklogskaben stjal fra selvejeren, er nu åbenbar den guddoms-gnist, som også grækerne følde i sig, og som vi kalde “ånd”, usynlig, men dog kiendelig derpå, at den skaber en ganske egen lysning og lunhed i støv-hytten, så tankerne fåe en langt høiere flugt, følelserne et langt skiønnere præg og glæden en langt finere duft, end dyrene, selv de klogeste og frommeste, kiende. herved opdager mennesket, at han har en dobbelt verden for sig, den ene tilfælles med dyrene men den anden med guderne, og nu opståer naturlig det store spørgsmål om menneskets forhold til åndens eller gudernes, de “salige og udødelige” guders verden, og det er klart af mythen om prometheus, at grækerne, om ikke fra begyndelsen, så dog meget tidlig, betragtede deres besiddelse i åndens verden som et rov, der havde draget en følelig straf fra guderne efter sig, og skiøndt vi umulig kan finde den løsning af menneske-gåden tilfredsstillende, kan vi dog godt indsee, hvordan den naturlig tilbød sig. eftertanken opdager nemlig snart, at med de nye kilder til høie tanker, dybe følelser og salige glæder, åbnes også kilder til mange savn og sorger, og især til frygten for det hemmelighedsfulde mørke i skygge-riget, som dyret ikke kiender, så for hedninger kunde det let synes tvivlsomt, om der var mest vundet eller tabt ved guddoms-gnisten, og da mennesket altid har fø lelsen af, at al ulykke har sin grund i en dunkel brøde, giættede man på et rov, der vel igrunden var umuligt, men som dog, muligheden forudsat, virkelig på en måde forklarede det hele. havde nemlig mennesket virkelig stjålet den himmelske gnist, eller dog hælet med tyven, da faldt misundelsen og straffen fra gudernes side ganske naturlig, og i pandora-mythen see vi begge dele afbildede med en finhed, der giør den græske vittighed ære, thi guderne vil ikke bruge magt, men sætte list mod list, så mennesket kommer ved sit eget misgreb til at bøde for sin forgribelse, uånden har han stjålet og vælger nu selv den falske skiønhed og dermed alle ulykker i tilgift.
denne betragtning af menneske-livet var nu vistnok så nedslående, at den grændsede til fortvivlelse, men det såe skjalden jo selv, derfor lod han fortvivlelsen spille på randen af pandoras æske, men dog ikke slippe ud, og at låget virkelig, som han sagde, blev smækket i for den hos grækerne, det beviser deres historie, hvori der speiler sig et folke-liv, både så frit, så dådfuldt, så blomstrende og så rigt på høiere nydelse, at det er blevet hele verdens beundring.
når man imidlertid misunder grækerne den lykke, så tidlig at fortrylle verden med deres konster og forbause den med deres vidskab, og skatter dem lykkelige fremfor vore fædre, som da endnu kæmpede med råheden og iisskorpen, der ligesåvel indvortes, som udvortes forsinkede og truede med at forhindre den menneskelige udvikling i norden; da seer man åbenbar med grækerne kun på øieblikket, ikke med nordboen på tidens længde, og hvilken synsmåde der i tidens længde bærer de ønskeligste frugter, følger vel af sig selv, men oversees dog så almindelig i vore dage, at  det selv i norden trænger til at indskiærpes. ja, skiøndt vi, som nu med lyst kan see både frem og tilbage: tilbage på kæmpelivet og frem til dets forklaring, ikke fristes til at bytte med grækerne, som nu kæmpe med den sorte død på gruset af de styrtede paladser, og nærme sig kun alt for kiendelig dyrene midt imellem mindesmærkerne af mageløs høihed og konst, hvor de stirre døsige ind i en fremtid uden farve, så trænger det dog til at siges, at det er frugten af deres tidlige dannelse, konst og klogskab, og det forudsagde den gamle skjald, uden selv at vide det, i mythen om prometheus og pandora.
det himmelske tyveri, som mythe-smeden påduttede prometheus eller for-klogskaben, var således vist nok umuligt, men et lignende jordisk tyveri fra zeus som græker-ånden, begik den græske for-klogskab dog ganske rigtig, og skiøndt det ikke var ånden, der hevnede sig enten ved at fængsle prometheus eller ved at sende pandora, så straffedes dog tyveriet på begge måder; thi grækerne, som vilde være kloge for tidlig, hildede derved sig selv, og epimetheus eller efter-klogskaben lod sig narre med en falsk dannelse, der undergravede folke-livet og gav det en sørgelig helsot.
dette klinger vel sagtens især herrerne noget fremmed, da den græske dannelse i så langsommelig tid har været, om end ikke meget bekiendt, så dog umådelig rost, som noget guddommeligt, man vel aldrig kunde opnåe, men skulde dog bestandig stræbe at nærme sig, men det fåer ikke at hjelpe, det er gammelt nordisk ei at skue hund på hår, men at see på virkeligheden og foretrække det varige for det øiebliklig glimrende, og enten må et folk blive til noget i deres egen ånd, eller de blive til ingen ting, så, når vi  skal have godt håb om norden, måe vi også forudsætte, at naturen der vil gåe over optugtelsen, og føre os tilbage til fædrenes tankegang, hvorefter ånd ikke var et rov, men en gave fra guderne, og ægte dannelse noget, man kun fik efterhånden, når man gav tid, og kæmpede ærlig på åndens side. derfor har vi i norden ingen pandora-mythe og måe ikke lade os indbilde, enten at alle damer er pandoras døttre, eller at den dannelse, der undergraver folke-livet, er den ægte, om det så ti gange var den græske. sagen er vist nok blevet så indviklet, at den synes reent fortvivlet, og vi finder derfor nuomstunder sædvanlig, at enten forkaster man al konst og dannelse, som ikke blot overflødige, men fordærvelige, eller man forguder en dannelse, som man selv må tilståe, har været fordærvelig og kan indsee, må være fordærvelig allevegne, fordi den, ligesom pandora, er falsk og hjerteløs, er kun et bedrageligt skin, men nordens ånd kan ingen af delene, han må kiækt påståe, at de hjerteligste damer dog igrunden ere de skiønneste, og at derfor må der nødvendig også gives en ægte menneskelig dannelse, der ikke undergraver, men forskiønner og forklarer livet, og er desårsag både værd at bie på og værd at kæmpe for.
ligesom det nu var i latin-skolen, vi lærde, at alle damer var pandoras døttre, således udsprang også af den det herskende begreb om en dannelse, der endnu er langt falskere end den græske, er det tommeste skin man kan tænke sig, og skal dog være guddommelig, dog være værd at opoffre hele folke-livet og hele menneske-livet for, så det skulde hverken undre herrer eller damer, at latin-skolen må nordens ånd bekæmpe, sålænge de begge er til. verdens-historien lærer os nemlig, at jo længere den græske dannelse skred  frem, desmindre havde den med hjertet at giøre, og desmere nærmede den sig åndløshed, så tilsidst blev den en virkelig pandora, der vel fortryllede verden, men gjorde alle sine tilbedere ulykkelige, og forebyggede kun ved dyrisk sløvhed den rasende fortvivlelse. i denne udartning blev den romernes mønster, så deres dannelse var ligefra begyndelsen en eftergjort pandora, intet olympisk men et tartarisk konstværk, både åndløst og hjerteløst, og hvad det nu må blive for en dannelse, der igien skal være en efterligningdelvist fremhævet i a af den romerske, ikke engang, som den glimrede i verdens hovedstad, fortærede romernes kraft og bedårede de rå barbarer, men som den, ved hjelp af grammatik og lexikon, lader sig opmane af mølædte latinske skrifter, det er så indlysende for den sunde menneske-forstand, at man kun forgæves stræber at giøre det endnu klarere, og hvor det desuagtet oversees, at en sådan dannelse, foruden alle andre lyder, har den at være dødfødt og aldeles ubrugelig for livet, der er man enten blindfødt, altså lovlig undskyldt, eller man har ladt sig forblinde, og trænger da kun til at troe sine egne øine. det sidste er nu, til lykke, tilfældet i norden, hvor vi alle godt kan see, at selv mådeligt dansk er dog for livets skyld meget mere værd end det bedste latin, og at godt dansk for slet latin vilde derfor være en ganske umådelig vinding, medens det følger af sig selv, at dansk og levende kan vor dannelse umulig blive, sålænge den skal udspringe af de døde sprog i det hele og af latinen især.
hidtil var ulykken, om end stor nok, så dog forvindelig, thi vor rette dannelses-tid var endnu ikke kommet, men nu er den kommet, og må enten spildes eller benyttes, og skiøndt det ingen fare har, enten at vore damer lære latin, eller at en dannelse, der udelukker damerne, skulde trives hos os,  så var der dog fare for, at vor dannelse istedenfor at blive naturlig og ægte, kunde blevet fransk, følgelig så falsk og uægte som muligt, og er faren overstået, da er det kun fordi vi føle på nordisk, at al dannelse, som ikke udvikler og klarer, men spotter og forkaster det høieste og dybeste i mennesket, er grundfalsk, er en pandora, som alle ægte damer måe afskye, og som alle virkelig kloge herrer måe ønske, at hverken deres koner eller kiærester, deres døttre eller systre, skal komme til at ligne!
damerne kiender vist alle det udtryk, “at falde i staver”; thi vel seer man i hovedstaden ikke nær såmange baller eller bøtter falde i staver, som på landet, men så seer man des flere herrer, som gjør det, og det mærker damerne strax, for så er det dem, der må føre ordet, og see til på en god måde at vække de gamle herrer uden at forskrække og de unge herrer uden at støde dem, og i den sidste tid, da, så at sige, hele verden faldt i staver, deels af søvnighed og deels af philosophi, er damernes uundværlighed da ret blevet soleklar. det var derfor synd at forlange af mig, at jeg enten skulde udelukke damerne, når jeg engang vilde indbyde nogen til at høre hvad jeg havde at sige om de gamle guder og gudinder, eller at jeg skulde glemme damerne, når de er så artige at ville være mine tilhørerinder; for når jeg nu stod og faldt i søvn, og de unge herrer faldt i tanker, hvad blev der så at høre, og begge dele vilde dog sikkert skee, når her ikke var damer, for så skulde jeg spille “philosoph” og kunde da umulig ret længe holde mine øine åbne, og så måtte de unge herrer nødvendig falde i tanker over, hvor dårlig jeg spillede min rolle, og vilde vi nu end på begge sider, enten af venskab eller af bare dyd, såvidt muligt, skjule for hverandre, at vi kiedede os, så vilde dog just derved kiedsommeligheden voxe, og da jeg sov sidst, da drømde jeg,  hvad jeg virkelig troer, en grundig philosophisk undersøgelse vilde stadfæste og gjøre indlysende, at den virkelige og gyldige grund til, at folk vil nødig gåe i skole, men gjerne gåe på comedie, er den, at i skolen veed folk, de skal kjede sig, men på komedien tænker de i det mindste, de skal more sig, så jeg er ganske vis på, at når komedien blev kjedsommelig og skolen morsom, så vilde alle folk gåe i skole og ingen på komedie.
men er al denne snak ikke også kjedsommelig? jo, vist er den det, men dog kun lidt imod hvad den vilde blive, hvis her ikke var damer; thi kun ved at tænke på dem, tør jeg håbe at samle mine tanker, som er en meget vanskelig sag i vore dage både for unge og gamle herrer, da vi har fået så mange tanker givet ind med skeer, at hvad vi kan kalde vore egne tanker, er nær ved at blive reent borte for os. vist nok kan vi netop derfor meget bedre end damerne gjøre os en levende forestilling om det store chaos eller virvar, hvoraf grækerne såe både himmel og jord, med dem selv og alle deres guder, opstige, men om jeg vil være istand til at vise damerne, hvordan grækerne stræbde at sætte skik på det hele, det er det store spørgsmål, som jeg vel allerede den første aften skulde stræbt at besvare, men da var jeg alt for stor en kryster til engang at turde prøve på det.
ja, det kan jo falde hårdt nok at gåe til bekiendelse, og var her ikke damer tilstæde, kunde jeg det neppe, men hos damerne, veed jeg, man slipper nådigst, når man gåer til bekiendelse, og hvad jeg derfor end i min forlegenhed kan have sagt om passeligheden eller nødvendigheden af at begynde med den blomstrende persephone, den livfulde idunne og den glimrende pandora, så låe dog hele nødvendigheden i min forknyttelse, og skiøndt damerne har været for artige  til at sige mig, det var kun en dårlig begyndelse, så har jeg dog med al min flid ikke kunnet skjule det for mig selv. det slog mig nemlig hver gang jeg nævnede zeus og pluto, demeter, hermes, hephæstos, og hvad de allesammen hedder, der jo burde været damerne ordenlig forestillede, førend jeg havde lov til at tale om dem, som gamle bekiendtere, så det må jeg bede meget om forladelse for, og bede undskyldt, blandt andet med den vanskelighed, damerne nu selv skal see, det virkelig har at gåe ind i det græske chaos og klare det fra sig.
ved det græske chaos tænker jeg mig her ikke det ældgamle, som grækerne meente, var til før verdens skabelse; thi derom troer jeg ingenlunde, de vidste beskeed, men når græker-ånden virkelig havde et udmærket godt øie for menneske-naturen, da må det fremfor alt vise sig derved, at grækernes gude-fødsel er et speil af den naturlige udvikling hos mennesket, og hvad enten vi nu tænke os en enkelt digter, som i sin tidlige ungdom, med ånden over sig, betragter sin egen lille verden, eller vi tænke os et ungdommeligt folk i den poetiske oldtid, da vil det første, de opdager, være et chaos, et virvar af dunkle tanker, følelser og erindringer, som, ved forvildede sagn fra menneskehedens barndom, måtte hos oldtidens hedninger fåe et dobbelt æventyrligt præg.
uden nu at fordybe os i dette chaos, som vi måe overlade til philosopherne, der gåe tilbunds, vil vi blot anmærke, at den eros, som dukker op af  chaos med de første, giør allerede det græske skjalde-øie megen ære; thi navnet betyder ikke blot kiærlighed, men beskrivelsen: den skiønneste blandt de udødelige guder, han, som neddysser både guders og menneskers sorger, den passer også på  kiærligheden, og viser os, at græker-ånden ganske rigtig i den fandt betingelsen både for den ægte skiønhed og for al levende orden og dannelse.
under eros-vingerne opstiger nu parviis uranos og ge eller himmel og jord, som det første ægte-par, og deres afkom er naturligviis både mangfoldig og kjæmpemæssig, tildeels uhyre, som de eenøiede cycloper og de tre hundredarmede, men ved disse tamme og vilde natur-kræfter, som overstige det menneskelige begreb, kan vi ikke opholde os, og måe nøies med den bemærkning, at uranos og ge, som første forældre både til guder og mennesker, har deres tilsvarende i ånd og hjerte, som levende og menneskelige udtryk for det høie og dybe, der må forudsættes overalt, hvor livet rører sig med bevidsthed. dette er da, efter den græske mythe, hos de førstefødte af uranos og ge, nemlig titanerne, men også af dem kan vi kun nævne kronos og rhea eller tid og leilighed, som de eneste, vi kan begynde at måle os med. denne kronos (latinernes saturnus) bliver nemlig fader til de tre berømte brødre zeus (jupiter), poseidon (neptunus) og hades eller pluto, og zeus bliver igjen fader til alle andre guder og halvguder, som er dem, menneske-livet hos grækerne speiler sig i med olympisk glands.
see, dette er nu vistnok at fare både chaos og olympen over med en harefod, og det, siger de lærde, er til ingen verdens nytte, da, når det i mythologien skal være noget, må man både kiende alle titaners, cyclopers, guders og halvguders navne udenad på sine fingre, og vide, hvad folk i gamle dage antog dem for, hvordan de dyrkede alle deres afguder og hvor kiønt de huggede dem ud i steen; men det leer skjaldene kun ad, og  tør mene, at de gamle historier både om olympen og asgård var til ingen verdens nytte, enten for damer eller herrer, når man ikke kunde see noget menneskeligt i dem og fornøie sig ved dem. jeg bryder mig derfor her slet ikke om, hvad mængden af grækerne, eller, om man vil, alle grækerne, da de faldt i søvn, drømde om miraklerne af deres selvgjorte guder og deres billed-støtter, eller om tallet og navnene på hele flokken; thi det kommer os slet ikke ved, uden vi enten vil være professorer i mythologien, som, jeg formoder, ingen af os vil, eller vi skal op til examen, som damerne måe prise deres lykke for, de ikke skal; thi mens vi var i gang med, på chinesisk, at skabe nye examiner hveranden dag, kunde ulykken snart være skeet, så i det mindste hovedstadens damer var blevet nødt til at tage en stræng examen, ikke blot førend de måtte gifte sig, men førend de måtte gåe på forelæsninger. nu håber jeg imidlertid nok, at de slipper, når de ikke vil være gouvernanter, og i alt fald duede jeg slet ikke til manuducteur, da jeg ikke bryder mig det mindste om, hvad der ståer hos “classikerne” eller i store mænds bøger, når jeg ikke kan bruge det til noget, og hvad myther angåer, når de ikke kan træde i menneske-åndens tjeneste som talende billeder af noget stort eller skiønt og sandt i livet. er dette derimod tilfældet, er en gammel mythe en guld-ramme til en ædelsteens-tanke, som hæves ved at sees giennem et låg af chrystal, da er den mig dyrebar, og et sådant lille konstværk, bedre end noget af hephæstos, er i mine øine virkelig mythen om kronos og hans tre sønner, som jeg derfor skal tillade mig at dvæle ved, og det så meget mere, som jeg veed, at hvem der først bliver poetisk fortrolig med kroniderne, finder sig altid hjemme på olympen og lærer  snart at skielne zeus's virkelige sønner og døttre fra dem, enten løse rygter i grækenland eller åndløshed i rom og latinskolen har påduttet ham.
ønske vi nu et billede i det store af hvad der speiler sig så småt i fugl og blomst: i sangfuglen, der, med fulde toner fra sit eget bryst, svinger sig frit og høit i sky, og engblomsten, svag men yndig, rodfast i jorden men duftende mod himlen; ønsker vi det, da finde vi det med glæde i uranos og ge eller himlen og jorden, levende betragtede som et par ægte-folk, mand og kvinde, i hvem det guddommelige og det menneskelige sammensmelter. det er ikke noget nyt, vi seer; thi både himmel og jord er gamle for vore øine, og vi veed jo alle, når vi tænker efter, at ånd og hjerte, kraft og kiærlighed er roden og kilden til alt høiere liv både i himlen og på jorden, men det er dog et nyt syn, når det samlet springer frem for os, så himlen i al sin kraft og glands, og jorden i al sin beskedne yndighed og frugtbare varme, ståe i uranos og ge lyslevende for os, med mandlig og kvindelig skikkelse, det er et nyt og et skiønt syn, som giver den ægte og dybe natur-følelse et velkomment billede og daglig næring.
komme vi nu, med denne grund-anskuelse, til det andet ægte-par, kronos og rhea, som børn af det første: af uranos og ge, da komme vi ret egenlig til os selv, eller til det samme efter en mindre målestok, den samme høie og dybe natur, kun dunklere udtrykt og indskrænket af tid og rum, som vi alle kiende menneske-livet hos mand og kvinde, så det er os kun spørgsmålet, om vi også i kronos og hans tre sønner kan spore menneske-livets naturlige udvikling; thi kan vi det, da tage vi dem vel ikke derfor, som de gamle hedninger, til husguder, men betragte dem dog  som usynlige husvenner, vi på en måde kan tale fortrolig med om hvad der ligger os på hjerte.
kroniderne: zeus, poseidon og pluto, var nu vel, efter mythen, ingen dyds-mønstre, men vi er det sagtens ikke heller, så for den sags skyld kan vi nok være bekiendt at omgåes dem, og vel gav de et slemt exempel ved at støde deres fader fra thronen, men deels vil de unge herrer vist finde, de kan dertil have havt overlegne fristelser, deels skeer der virkelig noget lignende hos os alle, og endelig ymtes der dog om, at kroniderne lod deres fader beholde regieringen over “de saliges øer” ved jordens grændser, som er den største mildhed, vi selv, efter omstændighederne, naturlig kan vise.
sagen er nemlig, at i denne tids-ånd med hans tre sønner speiler sig hele det menneskelige levnets-løb med sine fire aldere: barndom, ungdom, manddom og alderdom, hvoraf de tre sidste immer enes om at tage roret fra den første, som de dog alle måe kalde fader, og tilståe, er den bedste, ligesom alle grækere, skiøndt de forsvarede afsættelsen, dog kaldte kronos-dagene guld-alderen. hos dem klinger det sidste vel lidt urimeligt, da de beskylder kronos for at have været en sådan tyran, at han åd sine egne børn, så snart de blev født, og vilde følgelig siddet barnløs på thronen endnu, hvis ikke kvinde-list alt da havde været uden ende, så rhea havde givet ham en steen at bide på istedenfor zeus; men den sag klarer sig dog, når vi betænker, at barndommen, hvor god den var, kunde dog ikke vare længe uden at kvæle den videre udvikling i fødselen, som jo på billed-sproget netop var, at kronos slugde sine egne børn, såsnart de var fødte. at nu zeus var den lykkelige, der beholdt livet, seer vi strax, havde sin gode grund, når han svarede til ungdommen, men at  han gjorde det, seer vi først på delingen, de tre brødre gjorde af byttet, da kronos var afsat; thi zeus tog himlen, poseidon havet og pluto hades eller skygge-riget; og vi veed alle, at ungdommen naturlig stikker i sky med ørnen og bygger det høieste muligt, medens midalderen enten driver eller kæmper med strømmen, og alderdommen trækker sig ligeså naturlig tilbage i stilhed, hvor livet ikke er stort mere end sin egen skygge, da bevægelse netop er livets begreb! der fattes altså ikke meer til fuldstændig lighed mellem kronos-mythen og det menneskelige levnets-løb, end at der lige fra ungdommens begyndelse skulde være ligesom tre, fire riger inden i os, hvorover ungdoms-vætten, ligesom zeus, var en slags over-konge; men de tre riger er også nemme at finde, og det fjerde: aftægten til kronos, ymtes der netop om i vor levnets-beskrivelse, ligesom i mythen, så ligheden er gjennemgribende. vi veed det således vist alle, at hvad der giør ungdommen så kæphøi, og så bydende, det er en evne, som vi kalder indbildnings-kraften og finder hos ungdommen i sin høieste glands, og skiøndt erfaring lærer, at det er en meget ustadig herre og en stor vovehals, så har denne zeus dog et vist naturligt krav på konge-stolen, da indbildnings-kraften er det indvortes øie, fader til alle vore forestillinger og skaberen af billed-sproget. dens egenlige rige er imidlertid, ligesom ungdommens, kun halv af denne verden, som den mere omsvæver end behersker, så der bliver rum nok til to andre riger, som vel i ungdommen fordunkles af det olympiske, men findes dog alt, og voxer med årene: det ene følelsens eller lidenskabens, der ligesom poseidons, godt kan lignes ved havet, og det andet forstandens eller begrebernes, der vel,  indvortes, ligesom plutos, kun er et skygge-rige, men har dog, for sin mægtige indflydelse på det håndgribelige, altid havt stor anseelse på jorden, ja, i vore philosophiske dage er pluto nær ved at fortrænge zeus og blive største lodseier selv i ungdoms-alderen og poesien.
herved falder mig en pudsighed ind, som engang har moret mig kostelig, og kan more mig endnu at tænke på; det er et sted i fortalen til vor såkaldte prosaiske edda, som, i forbigående sagt, dog er meget mere poetisk end de fleste “samlede digte” nuomstunder; thi der har forfatteren også på en måde villet forbinde den græske mythologi med den nordiske, og fortæller ved den leilighed meget troskyldig, at da saturnus (kronos) deelde sit store rige mellem sine tre sønner, og gav pluto helvede, som var det dårligste stykke, så, for at trøste ham, gav han ham ovenikjøbet bulbideren cerberus, til som bindehund at passe på det; og det falder mig nu just ind, fordi jeg har lagt mærke til, at de unge philosopher, der virkelig, som pluto, fåe det dårligste stykke af det kongelige arvegods, har immer cerberus: den stærke polemiker og skarpe recensent, ved hånden, og synes virkelig at trøste sig med ham over deres sorte armod.
men ståer jeg ikke nu og glemmer damerne over de unge philosopher? nei, ligesålidt som jeg glemmer årstiderne, olympens smukke dørvogtersker, over cerberus, og jeg vil heller ikke håbe, at damerne har fundet kronos og kroniderne sig uvedkommende, men at de i det høieste har savnet det fjerde rige, der vel forestilles som det mindste, men dog som det bedste, og det kom vi alle til at savne, hvis vi ikke havde damerne; thi vel har man påstået, at det dunkle rygte om de “saliges øer” ved jordens grændse, som med kronos beholdt en levning af guld-alderen,  kun havde sin grund hos digterne, men jeg tør påståe, det havde endnu langt meer sin grund hos damerne, især hos vore damer ved jordens grændse, der selv på deres gamle dage kan være ligeså barnlige, som de unge philosopher er det modsatte. ja, denne barnlighed, der af alle ægte skjalde, de nordiske såvelsom de græske, erkiendes for en sjelden men dyrebar levning fra guld-alderen, der kaster glands på hele levnets-løbet; den findes i naturens orden kun ret kiendelig hos den ægte kvinde, hvis ungdom den giør til en blomster-eng, hendes midalder til en rosengård, og hendes alderdom til et kiærmindeligt elysium, fordi hendes indbildnings-kraft hedder tro, hendes herskende lidenskab kiærlighed, og hendes vidskab smilende håb! langt klarere end i kronos-mythen speiler sig derfor også kvindens levnets-løb i naturen med sine årstider, kun at man derved ikke må tænke på den strænge nordiske, men på den milde græske vinter, der også har sin blomster-krands!
men, vil måskee herrerne sige: denne roes er ikke blot så overdreven, at damerne vist selv, om det gik an, vilde høirøstet frabede sig den, men strander desuden på en klippe, som kaldes naturens uforanderlige love; thi dem skal der dog i det mindste et stort mirakel til at rokke, så at, var kvinden i alle måder naturens levende udtryk, da var damernes foranderlighed dog neppe blevet til et ordsprog hos alle folk, medens man dog tidt har hørt om manden, at han stod fast som klippen, og, hvis han faldt, så dog kun faldt for naturens, som leonidas for spartas uforanderlige love!
ja, det kan herrerne nok sige, men det må dog vist kun være de unge herrer, for de gamle herrer måtte  enten have levet mellem lutter bøger, eller de måtte vide, både hvor foranderlige herrerne og hvor uforanderlige igrunden damerne er. dette siger jeg på ingen måde enten for at skose herrerne eller for at smigre damerne, da det jo er en ære at forandre sig til det bedre, og er det grund-slettes såvelsom det grund-godes egenskab at være uforanderligt, altså uforbederligt, men jeg må anmærke det, deels for oplysningens skyld i det hele, og deels for de unge herrers skyld, som let lader dem forblinde af pandoras unge døttre, fordi de tænker, det er en smal sag at forandre hvad galt der er ved dem, mens dog al erfaring lærer, at i det mindste for mennesker er det umuligt. som digter har det nemlig været, om ikke min pligt, så dog min skik, at stirre stivt på damerne, og skiøndt det i mange tilfælde er en farlig sag, som jeg ingenlunde tør tilråde de unge herrer, så har jeg dog heraf lært, at snakken om deres “ti sind over en dørtærskel”, selv når den ikke var bagtalelse, behandlede dog sagen meget for overfladelig; thi selv den umælende natur kunde man jo, ved blot at see på veirliget, kalde mageløs foranderlig, og desuden er jo talen her om menneske-naturen, som vi veed, damerne har deel i, hvis igrunden uforanderlige side, jeg påståer, damerne ret levende og elskelig udtrykker. hos dem ligner nemlig menneske-naturen altid sig selv, og skiøndt philosopherne ligesålidt kan fåe deres “smiil og tårer” ordenlig bragt i system, som astronomerne kan fåe “regn og solskin”, beregnet i almanakken, så er vi dog alle sikkre på, at den lille glut, vi dandser med på armen, vil omtrent findes at være den samme, når hun bærer sine børnebørn.
en ganske anden sag er det med manden, og det netop i høiere grad, jo bedre han svarer til det nordiske  begreb om en mand; thi da har han ikke blot sædvanlig, som vågn ågesen, sine alt for kiendelige “slyngels år,” men han kan ikke kæmpe sig frem til et fjernt mål, uden at alt hos ham, på øiemedet nær, må være såre foranderligt, så han bliver i tidens løb meget let ukiendelig selv for sine nærmeste. tiden, som fortærer alt, fortærer naturligviis også efterhånden vore kræfter, omstændighederne forandrer dem, og skal vor virksomhed ikke blive til latter, må den rette sig derefter, og endelig må erfaringen lære den virksomme mand at betragte alt, både indvendig og udvendig, i et andet eller dog i et klarere lys, så det er netop en stor skam for os, når vi i alderdommen betragter livet med samme øine som i ungdommen, og giør de samme slutninger som for tyve eller tredive år siden. nuomstunder ansees det vist nok for en stor ære allerede i ungdommen at blive færdig med tanke-gangen om alle mulige ting, og siden, som det hedder, ståe fast og blive sit system tro, men det vil dog egenlig sige, at man “gåer i stå” som sin egen bauta-steen, eller rettere, man giør sig en ære af at være med prometheus smeddet til kaukasus og have en lækker lever-ret til ørnen eller griffen hver morgen.
dette forhold mellem kiønnene må nu også være forholdet mellem mythologierne, dersom jeg ellers skal have ret i, at den græske er menneske-naturens og den nordiske historiens speil; thi det er jo naturens hemmelighed, at den, trods alle forandringer på overfladen, dog igrunden altid ligner sig selv, men er levende, frisk og ny i sine gientagelser, medens det er mande-livets pris, at trods natur-ligheden i alle folks hverdags-liv og alle slægters levnets-løb er der dog en mærkelig forskiel på bestræbelserne og foregåer en kiendelig udvikling til et fjernt men  herligt mål, som er menneske-naturens forklaring. at det nu også er så, at den græske mythologi og livs-anskuelse i det hele er kvindelig og den nordiske mandlig, det vil vist falde rimeligt nok for hvem der kiender begge, men deels er det endnu kun få, og deels er vi blevet så afvante med at betragte lærde sager fra en naturlig side og i livets lys, at vi knap tør troe vore egne øine, når vi engang see jævne veie, hvor vi tænkde, var uoverstigelige bjerge, og øine levende sammenhæng, hvor alt er udråbt for et uopredeligt virvar, så når de see norden og grækenland opstige af historiens chaos som et menneskeligt ægte-par, hvori hele livet speiler sig, da skal det slet ikke undre mig, om de anseer det for blændværk, men når kun synet fornøier dem, skal det også være mig ligegyldigt, da det altid kun er af erfaring vi lære at skielne ret mellem skyggen og legemet!
vi vil nu vende tilbage til kronos-mythen med den bemærkning, at jeg vel også pleier at anvende den på verdens-historien, men kun for at giøre den natur-lov anskuelig, som giver menneske-livet i det små som i det store de samme grundtræk, eller, reent ud sagt, giver hele menneske-slægten et levnets-løb af samme art som deres og mit, så den har også sin barndom, ungdom, midalder, og alderdom, eller sin guld, sølv, kobber og jern-alder, følgelig også sin kronos med hans tre sønner, der vel tidlig skifte og dele, som de er venner til, men har dog hver sin tid, da de spille mester, og det langt tydeligere i det store end i det små. man kan således kjende mangen enkelt-mand hele hans tid, uden at see indbildnings-kraften som zeus give hans ungdom, følelsen som en poseidon hans midalder, og forstanden som en pluto hans alderdom, sit eiendommelige præg og sin herskende  farve; men man kan aldrig betragte en stor mands udfoldede levnetsløb uden at blive det vaer, og endnu mindre kan man betragte et hoved-folks, som grækers eller nordboers, historie uden at see det samme endnu meget tydeligere, og allermindst kan man betragte menneske-slægtens levnets-løb giennem årtusinder, uden at finde det soleklart, at efter en dunkel barndom følger en sværmende og høi-poetisk ungdom, som vi kalde oldtiden, en glødende og dådfuld mellemtid, som vi kalde middelalderen, og endelig en alderdom, da “stav og vægt og mål” ligesom hos pluto, er skjolde-mærkerne, da alting i det store løber ud på en “regning” med eller uden vært, kort sagt, da alting dreier sig om forstand og mis-forstand, den nyeste philosophi og de vises steen!
denne vor tid er det nu, jeg kalder “nyårs-tiden” fordi jeg virkelig troer, der kan og vil blive noget langt større og glædeligere af den, end vi enten have seet endnu, eller kan see hos pluto i skygge-riget, fordi det kun er menneskelivets naturhistoriske side, der speiler sig i de græske myther, ligesom den verdenshistoriske i de nordiske; men har man først et overblik, da kan man dog også i kronos-mythen see et glimt af udviklingen, fordi græker-ånden havde en anelse af sin egen bane, der var eensartet med menneske-åndens i det hele.
dette glimt findes i den lille fortsættelse af kronos-mythen, som gav skygge-riget en mærkværdig dronning i datteren af zeus og demeter, den skiønne persephone og skiøndt jeg, lidt uordenlig, alt engang har slået på den stræng, må jeg dog her for en ordens skyld atter berøre den.
demeter (latinernes ceres) med axe-krandsen er nemlig, som man veed, frugtbarhedens gudinde, men når  mythologerne herved tænke bogstavelig på “markens grøde”, da glemme de, at billed-sproget tilhører digterne, der, ligesom himlens fugle, hverken såe eller høste eller samle i lade, og synge derfor aldrig høit om ager-dyrkningen, men vel om hvad der i den indvortes verden ligner den, og det er en vis hemmelig udvikling, hvorved ånden fordyber sig i hjertet og gjenfødes på en måde derigiennem, hvorfor også demeters og persephones mysterier spillede en ganske overordenlig rolle i den senere græker-tid. deri vil vi nu ingenlunde fordybe os, men berøre det kun, som tegn til, at grækerne selv fandt en dybere poetisk mening i mythen om persephones bortførelse af pluto, som har sin klareste side i poesiens historie, hvor man altid finder et idyllisk mellem-spil, som når datteren af zeus daler ned fra olympen til tempe og morer sig med at plukke blomster; thi derpå følger altid et mere eller mindre tvungent ægteskab mellem billed-sproget og forstanden, hvoraf der udspringer en poetisk konst, som let bliver dødfødt, også tidt kvæles i fødselen og er hidtil, som den førstefødte af “de kloge børn” aldrig blevet gammel. i persephone-mythen ymtes der således vel om, at persephone blev moder til en mærkelig søn, ved navn zagreus eller opliveren, men han forsvinder strax, eller sammensmelter dog med bachos, hvad der endogså giør det meget vanskeligt her at tale om ham, da damerne vel måe ansees for naturlige medlemmer af “mådeholds-selskabet” og måskee selv af “totalafholdenheds-foreningen”, så det blotte bacchos-navn kan synes at lugte af alcohol. kunde det imidlertid gåe an, vilde jeg dog gierne tale et godt ord, om ikke for brændevinet, som grækerne i alt fald ikke drak, så dog for drue-blodet, som selv de græske damer skal have  båret godhed for, og som digterne så stadig have besunget, at man slet ikke kan tvivle om, de jo både har smagt det og fundet smag deri. var jeg nu præst i preusen, da gik det åbenbar slet ikke an, for jeg seer af aviserne, at det der er strængelig indskærpet hele geistligheden ikke selv at være ædru, som kunde være rimeligt nok, men af yderste formue at understøtte alle mådeholds-selskaber og foreninger; men i preusen vilde jeg da af mange grunde ikke være præst, og i danmark tør jeg vel, på eget ansvar, nok sige, det skulde giøre mig ondt, om det lykkedes pater mathews discipler at bringe vinen i vanrygte. vore damer håber jeg også at berolige med den forsikkring, at jeg holder omtrent ligesålidt af fulde folk, ei at tale om fulde damer, som de, og at, skiøndt jeg ingenlunde vil forsværge at drikke viin, blandt andet, fordi ordsproget siger, at forsvoren ting gåer snarest for sig, så holder jeg dog meest af den, fordi den seer smukt ud i glasset, løser mangen tunge, der ellers kun bruges til at tygge drøv, opklarer mangt et ansigt, der ellers er så mørkt som plutos, og er endelig billed-sproget aldeles uundværlig til speil for det poetisk opmuntrende, oplivende og vederkvægende, fri, mundtlige ord, som vi i vore dage så høit trænge til, og er dog nær ved, af bare mådeholds og afholdenheds-dyd, at ombytte med bare blæk, som vinen med det evindelige thevand! sådan en poetisk viin, eller en dramatisk poesi, søn af idyllen og i det mindste pleiesøn af forstanden, seer jeg da også i zagreus, og når man blot veed, at det græske drama historisk udviklede sig ved bachos-festen, da seer man, det ene passer meget godt til det andet. det sidste passer endogså meget bedre end poesien skulde ønske; thi hvem veed ikke, at bachos tidt på skuepladsen fandt sine ypperste  dyrkere, men det var dog ingenlunde hovedgrunden til at zagreus døde så tidlig og udrettede så lidt til, om man så må sige, at poetisere hverdagslivet; thi hovedgrunden er, at når digtekonsten virkelig skal hæve og forskiønne livet, da må den ikke nøies med at træde frem på skuepladsen, men træde ind i livet; thi hvad man kun spiller, det er man ikke, og hvad man kun lader som man gjorde, det giør man ikke. uagtet jeg derfor ingenlunde vil nægte, at selv i sit tvetydige forhold til bachos, har zagreus dog immer virket lidt til forbindelse mellem olympen og hades, selv skuespiller-munden har lige fra athenen til kiøbenhavn formildet den gravens taushed, hvori det poetiske ord, siden ægteskabet med pennen, nedsank, ja, skiøndt det er soleklart, at i sammenligning med de høresale, hvor munden kun stræber til overflod at bevise, den har drukket blæk, er skuepladsen, hvor munden dog stræber at skjule det, et sandt elysium; så er det dog, efter min overbeviisning, i høresalene, den ægte zagreus må opståe, og kan vise, han svarer til sit navn. langt videre end til grækenland og til plutos dage måtte imidlertid menneske-udviklingen gåe, førend den ægte zagreus kunde fødes; langt bedre forstand måtte man fåe både på ånd og hjerte, end grækerne kunde nåe, før billed-sproget, uden at tabe både sin høihed og dybde, kunde lade sig forklare, så det er nyårs-tiden forbeholdt at udbrede det varmende lys og den lysende varme over menneske-livet, som kun glimtede og gnistrede i zagreus og druknede i bachos; det er også hvad jeg spåer, vil skee i norden, og jeg er vis på, at især damerne ønsker med mig, at det snart må vise sig, jeg var ingen falsk prophet!
“nu, iaften kom vi da på cathedret ligesom vægteren”; sagde en af de unge herrer, og jeg vil lægge til: en af mine unge venner, til mig forleden aften, da jeg havde skiemtet med de unge herrer, som ikke kunde lide, jeg roste damerne; men det var en misforståelse, for, når jeg tager de unge herrer med på cathedret, da er det, ligesom når jeg tager damerne med, ingenlunde for at giøre en mythe af dem, men fordi jeg ved mythernes historiske og levende forklaring slet ikke kan undvære dem, og tillige, fordi det er netop dem, der skal være mine eftermænd på cathedret, og som jeg derfor gierne vilde vænne til at ståe på mine skuldre og see videre end jeg, hvad dog kun er muligt, når de først har stået ved siden ad mig, og kiget mig i kortet, og seet, hvordan jeg gåer om borde med den gamle mimer, for at fåe ham til at låne mig det pandsatte odins-øie, som jeg ikke har råd til at indløse, men har dog hittet på at see lidt med af den skiønne natur, vi også i norden har for øie, sålænge vi har smukke, yndige og elskelige damer omkring os!
dette pandsatte odins-øie, som de lærde har meent låe i månen, eller, endnu meget længere borte, i solen, det, har jeg nemlig fundet, er dog til lykke på jorden endnu,  for, en aften “i det klare måneskin”, da jeg var rådvild og red på sleipner hen til gamle mimer at bede ham om et glas gammel miød, da sad han og sov og havde formodenlig selv kiget for dybt i brønden eller i glasset, og odins-øiet låe på bordet i en valnød-skal, og jeg vilde jo ikke stjæle det, for det er der ingen lykke ved, men jeg lånde det rigtig nok uden forlov, og vel vidste jeg i førstningen ikke, om det skulde sidde i nakken eller i panden, men jeg blev ved at prøve selv det allerurimeligste, til det kom på et sted, hvor jeg kunde see med det, og det første, jeg fik øie på, det var sælland, og de veed nok selv, hvad man der kan see med sine egne øine, især i mai, når bøgen er sprunget ud og skibene gåer, og selv de forstokkede engelskmænd må tilståe, her er smukt, skiøndt det ikke ståer i deres veiviser, men seet med det pandsatte odins-øie var alting dog endnu meget smukkere, og især var damerne, som gik til den grønne lund “at lyde på fuglesang” så yndige, at jeg tabde øiet på bordet, og så vågnede mimer, og slog mig over fingrene og læste op for mig om lån uden forlov, som et fint navn på grovt tyveri, så jeg blev hedere om ørene end de unge herrer, når jeg tager dem med på cathedret, men så gav han mig dog et glas miød ovenpå, og siden sommetider, når den gamle er i det gode hjørne og jeg kan sige ham en pudsighed, der morer ham, så låner han mig selv det pandsatte odins-øie at see lidt i, og det er grunden til disse vore halv-hedenske forsamlinger, for i sommer, da jeg var kommet på farten, besøgde jeg naturligviis også mimer og traf den gamle i hans allerbedste lune, hvorved jeg også kom i ånde, så det morede ham at skiemte med mig, og så spurgde han mig, om jeg ikke havde lyst til at see grækenland, som jo dog var meget smukkere end både engeland og danne mark? dels stødte det mig nu lidt på dannemarks vegne, og dels kiender jeg den gamle og veed hvordan man skal tage ham, når man vil have gavn af ham, så jeg sagde: jeg vidste nok, at grækenland var i råbet for sin mageløse deilighed og især for sine damer, men dels var det nu af de dage, da jeg brød mig synderligt om damerne, og dels turde jeg i alle henseender godt vove dannemark imod grækenland og især de danske damers munde mod alle de græske næser. det stødte også ham lidt, men kun på mansketterne, og på mansketterne der har man endogså lov til at støde damerne, og må det tit, når man vil have dem til at vende sig, så man kan see dem i ansigtet, så mimer blev ikke vredere end at han slængde odins-øiet hen til mig, og sagde med sit lokesmil: der, du tappre holger danske! see nu selv! det var naturligviis det jeg vilde, og lod mig det ikke sige to gange, og jeg skal ikke nægte, at grækenland og grækerinderne, seet med det øie, var noget ganske andet end jeg havde tænkt, men jeg tabde derfor ingenlunde forkiærligheden for danmark og dannekvinderne, men fik kun lyst til at giøre en sammenligning, og stjal mig til med det samme at kaste et blik mod hjemmet, hvorved jeg opdagede en stor hemmelighed, men lod som ingen ting, gav mimer øiet igien med tak for lån og bød farvel, som det syndes lidt slukøret, og jeg såe ret, hvor det gottede den gamle, der altid stikler på mit danske sværmeri, som han meende nu at have givet sit banesår.
ja, damerne tænker formodenlig det samme, siden jeg ståer her og fortæller æventyr om den gamle mimer, uden at have sagt dem et ord enten om hvem han er, eller hvor han har hjemme, eller hvad forskiel der er på at ride til mimer på odins hest og at ride til bloksbjerg eller  til troms kirke på et kosteskaft, så nu er jeg da nødt til at sige dem hvad jeg veed om asken ygdrasil og mimers brønd, men det er også det, jeg har ventet på, at damerne skulde nøde mig til at sige hvad jeg vidste, for da det er kun lidt, så vilde damerne vist lee ad mig, når jeg selv kom med det som en stor herlighed, for anderledes er damerne ikke, da fåer de strax lyst til at drille os, og hvor godt de da end kan synes om noget af det vi siger, lader de dog som det var slet ingen ting, og er istand til, når vi har sagt alt hvad vi vidste og kanskee endnu lidt til, da at pine os med det gruelige spørgsmål: og hvad så mere? men når de derimod selv nøder os til at fortælle dem noget, da er de ædelmodige, så om de endogså i det hele kieder dem lidt, lader de os dog slet ikke mærke det, men veed altid at finde lidt smukt eller morsomt i det, som de kan giøre os lykkelige ved at bemærke.
siden altså damerne endelig vil have, jeg skal sige dem noget om de gamle kæmpers skiønne konster og poetiske mester-stykker, så tør jeg ikke sige nei, skiøndt de nordiske kæmper naturligviis tager sig ud ved siden ad de græske tusind-konstnere, som freyas hals-smykke, om vi havde det, vilde tage sig ud ved siden ad den mediceiske venus, så jeg må bede damerne i denne henseende at nedsætte deres forventninger så dybt som muligt, og være belavet på, at “echo falder lidt plumpt på disse steder”, hvor selv den største skjald, når han vilde more sine tilhørere, og det vilde nordens skjalde altid, måtte huske at kæmperne var drøie, havde ikke den fineste smag og lod sig ikke spise af med kniplings-kager eller glatte ord, men tog derimod, som stærkodder selv siger, godt tiltakke med det harske, når det kun havde både marv og been, og da de gamle nordiske skjalde nu  desuden, som stærkodder, selv var kæmper tillige, så kan damerne nok vide, at sådanne karle, der, som stærkodder, ikke sparede at give en fløitespiller been i næsen, så han stak sin pibe ind, han spillede ikke selv på fløite når han digtede, men slog harpen, så det rungede i hallen! men når kun damerne vil huske det og see igiennem fingre med det ydre og lade gåe ud af det andet øre hvad der skurrer i det første, da tør jeg håbe, de dog vil finde noget hos de gamle kæmpe-skjalde, som ikke blot er morsomt at høre på men godt at giemme, thi havde damerne slet ikke øre eller øie, sind eller sands eller smag for andet end hvad der er ligeså smukt og fint, yndigt og smagfuldt, som de er selv, hvordan vilde det da gåe os, der vel kan bilde os endeel ind af vor fine dannelse og mandige kiønhed, men er dog forholdsviis meget grimmere og plumpere end de gamle kæmper, i forhold nemlig til kraften og høiheden, som i kvindens øine dog nok er det eneste, der kan skjule herrernes grimhed og undskylde deres plumphed.
det var da nu først asken ygdrasil, vi skulde høre lidt om, og der fortælles, at den var et trestammet træ, som hvælvede sig både over midgård, hvor guder og mennesker boe, over jetteverden og over helhjem eller skygge-riget, og samme kæmpe-ask havde det ondt, thi der stod fire hjorte og nippede bladene af, såvidt de kunde nåe, bullen blev trøsket med tiden og alle helhjems orme gnavede ved roden alt hvad de kunde. på den anden side havde asken dog også god understøttelse, thi af roden udsprang det berømte urda-væld, som var meget helligt og dannede med sine blanke stråler en sø, hvoraf nornerne dukkede op og bestænkede asken med de hvide vande, så den aldrig visnede. herved faldt en dugg, som den gamle mimer ved viisdoms- brønden brugde til at blande mjød, og i urda-søen svømme to deilige svaner tause til ragnaroke, men i aske-toppen sidder en stor ørn, med en lille spurve-høg mellem øinene, og endelig er der et løierligt egern, der bestandig hopper op og ned og sætter splid imellem ørnen og ormene.
see, det er meget på een gang, som der skal gode øine til at oversee, og selv de bedste vil det neppe lykkes at giøre sig en ordenlig, endsige da en smuk forestilling om den urimelige ask, som synes hverken at have sin rod i himlen, på jorden eller i helvede, hvorfor da også de lærde har grebet til det fortvivlede råd at plante den i luften, med toppen nedad, som man dog ikke kan see, for den bestandige tåges skyld, som, de siger, egernet betyder, fordi det er gråligt. det er måskee et ligeså fortvivlet råd jeg har grebet til, ved at lukke øinene for alle askens natur-feil og kun see på dens herlige historie, men derved bliver man dog tågen kvit og fåer øie på adskilligt, som fortjener opmærksomhed, og desuden er det en billighed, man skylder nordens ånd, hvis det ellers er sandt, at han havde bestandig sit øie heftet på menneske-livets historiske side, og kunde derfor, ved sit billed-sprogs dannelse, ikke see nær såmeget på skiønhed, som på brugbarhed, på styrke og varighed. jeg indrømmer derfor strax, at asken ygdrasil kun tager sig dårlig ud ved siden ad den smukke gudinde demeter, og er, hvordan man vender den, et meget plumpt billede på den moderlige menneske-natur, men hvor det giælder om at betegne dens varighed og frugtbarhed på dåd, vidste jeg dog intet bedre at vælge end sådan et mageløs kongeligt stam-træ, der, under forsynets (nornernes) hemmelighedsfulde varetægt, trodser den  ellers alt fortærende tid, og alle de gienvordigheder, tiden fører med sig.
jeg veed jo nok, herrerne siger, det nytter slet ikke, om jeg nok så klart kunde bevise, at nordens ånd er ligeså mageløs en historie-maler, som den græske ånd er billed-hugger, damerne sværme dog udelukkende for thorvaldsen og den græske hercules, og giver den plumpe nordiske stærkodder med alle hans kulsække og tre århundreder på bagen, med alle hans viser både om guldsmeden og bråvalle-slaget, en god dag, så det nytter slet ikke, man fortæller damerne, at havde odin kun øie for historien, så havde zeus også kun øie for naturen, så han var i grunden også eenøiet, skiøndt man naturligviis ikke kan see det på hans billedstøtte, at hans ene øie var af glas; det nytter altsammen ikke, thi damerne bryder dem nu engang slet ikke om verdenshistorien, altså heller ikke om den verdenshistoriske anskuelse, enten i ygdrasils-mythen eller nogen af alle de andre. ja, jeg veed nok, man siger det, jeg veed også, der er mange damer, som slet ikke bryder dem enten om poesien eller om verdens-historien, men der er også mange herrer som bryder sig om ingen af delene, og jeg påståer, at om så også alle andre damer under solen kimsede ad nordens kæmper og den historiske poesie, så giør dannekvinden det dog ikke, og har aldrig gjort det, men har tvertimod, som vi kan see hos saxo, fra arildstid havt et særdeles godt øie til den nordiske kæmpe, netop for hans bedrifters skyld, noget, der brød ud i lys lue, da lille signe brændte sit bur, og blev kanskee endda nok så klart, da den bly sigrid holdt lyset for other ebbesen og brændte kun sine fingre. vel kan man sige, det var kun i gamle dage, men det er dog ikke  længer siden, end jeg godt kan huske, at da adam oehlenschlæger fandt i skoven den gamle nordiske harpe, som man tænkde, var lagt under gryden med svantevit for mange århundreder siden, og begyndte at lade den runge i hallen påny om vaulunds fjederham og thors reise og balders død, da var det ingenlunde herrerne, men, udenfor en meget snever kreds, kun damerne, der løftede ham til skyerne og sværmede for ham, og da jeg i de samme dage begyndte at stave på de nordiske myther, da var det især damerne, der opmuntrede mig til at blive ved, medens herrerne sædvanlig tænkde derom, som en herre, jeg mødte på gaden kort efterat min første nordiske mythologi var kommet ud. han tog mig vel meget venlig under armen, og ønskede mig til lykke, så jeg begyndte allerede at blive en tomme høiere, men kom snart ud af min drøm, da han i al fortrolighed spurgde mig, om jeg nu ikke ret var glad, det var overstået, for, sagde han, sikkrere på et ja end nogen beiler, ikke sandt! det er dog noget forbandet gammelt snavs at ligge og rode i! det kan jeg dog ikke sige, var mit svar, med et smil, som tit har gientaget sig imellem herrerne, men aldrig mellem damerne, som vel har kunnet spase med min forkiærlighed for den plumpe stærkodder, og snart endnu plumpere thor, men har dog altid fundet, at disse shakspears tip-oldefædre, disse lyslevende kolosser, disse mægtige grene på ygdrasil, som trodsede både tiden og den hele verden, men sværmede for freya og græd for balder, de var dog, trods al deres plumphed og deres underlige mod på valhal og gimle, ikke blot høist mærkværdige, men selv elskværdige skikkelser!
kan det derfor kun lykkes mig, at give en levende fremstilling af nordens guder, med deres høie norner og deres  immergrønne stamtræ, i hvis rødder både urda-vældet giærede og mimers-brønden groves dybt fra arildstid, og er endnu ingenlunde enten udtørrede eller udtømte, kan det kun lykkes, da frygter jeg slet ikke for, at damerne skal finde, det er ikke værdt at nævne eller tænke på, nei, jeg frygter vel, det kan jeg ikke nægte, men kun for herrerne, og mellem dem især for mig selv, og for vor fælles skiødelyst, som er at lege eller hexe med vore lange, indviklede tanke-ringe af det sorte jern, hvad damerne umuelig kan enten more eller glæde sig ved at stirre på, og til noget sådant føler jeg mig mægtig fristet ved at stirre på ygdrasil, hvor der er spor af alt hvad de forbigangne tider har fortæret, og spiren til alt hvad den seneste fremtid skal åbenbare, men alt så dunkelt, som menneske-slægtens levnets-løb, udledt af et vandspring, udskåret i et træ og udviklet i en brønd, nødvendig må være. men fristelsen må kunne overvindes, og jeg vil overvinde den, jeg vil stille min forklaring blot for alle mulige indvendinger, undtagen den eneste, der er værd at ændse, fordi den er uigiendrivelig, den indvending, som damerne i al beskedenhed giør, når de sige om vor tale: vi kan ikke bedømme den, og den var vist meget grundig, meget philosophisk, men den var kiedsommelig.
altså, jeg siger, nordens ånd, som var over de gamle kæmper og deres skjalde, er også over mig, og har betroet mig at fortælle både damer og herrer, hvad han meende både med træet i det hele, med nornerne, med urda-vældet og med mimers-brønden, og det vil jeg nu giøre så kort og godt som muligt, og tænker nogen det er ikke sandt, kan de jo selv spørge nordens ånd derom, som åbenbar er den eneste, der veed det.
ygdrasil er da, som sagt, et i alle måder usynligt,  men dog i åndens og hjertets verden virkeligt og høist mærkværdigt træ, som betegner den eenhed, ånden og blodet kan og skal give hele menneske-slægten giennem tidens løb, så det sidste led er kun toppen af det samme, som alt låe i roden, men skal naturligviis i toppen blive ligeså åbenbart, som det var skjult i roden, hvoraf blandt andet følger, ikke blot at nordens naturlige tanke-gang må være den samme i dets myther som i dets philosophi, men at det sidste og klareste vidskabs-ord, der tales i verden, må netop forklare og bevise det første og dunkleste spådoms-ord. derfor tænker vi os ved ygdrasils hjerte-rod et kildevæld af kraftig spådom, hvormed forsynet, i skikkelse af tre udødelige møer, bestænke træet, så det holdes grønt, og hvor kilde-vandet er en strøm af stærke spådoms-ord, der er naturligviis øse-karret skjalde-munden, hvorigiennem det alt må gåe, hvad der af den forborgne kilde, hvor ånd og hjerte mødes, skal oplive og vederkvæge fra slægt til slægt, så det ægte, ædle menneske-liv, trods afkræftelsen, døden og dyriskheden, som vi betegne ved trøsken, hjortene og orme-flokken, kan vare tiden ud og nåe sit mål, med den opstandne, forklarede balder! for at det kan skee, må man imidlertid efterhånden blive klog på menneske-livet, som kun kan skee ved flittig at betragte dets kraftige yttringer, bevare mindet om det forbigangne storværk, og sammenligne det med spådoms-ordet, og såvel indsamlingen som anvendelsen af den fortløbende, verdenshistoriske erfaring betegnede man i norden ved en dyb visdoms-brønd på grændsen af gudhjem og jetteverden, eller de store begivenheders skueplads, som eies af mimer eller mindegod, og hvis vande, når de blandes med duggen fra ygdrasil, give en herlig miød, hvori man  med stor fornøielse kan drikke sig fuld af historisk kundskab og vidskab!
at nu ygdrasil er trestammet, ståer vist nok i forbindelse med at norden har været ligeså fra arildstid, og, når det ståer levende for os, vil det altid minde os om det åndelige fællesskab, der må finde sted mellem de tre nordiske riger, når udviklingen i nordens ånd skal lykkes, men mythen angiver dog også selv en vittig grund ved at sige, at under den ene rod boe guder og mennesker, under den anden jetter og under den tredie hel med sine fanger, thi når vi betragter verdens-historien, da seer vi strax, der er et trekantet forhold til den, eftersom den kraftige virksomhed enten er god som ægte guders og menneskers, eller slet som jetters og troldes, eller fattes, som i helhjem, hvor alt er mangel og afmagt. selv i det små og det enkelte bliver vi snart denne mærkelige, historiske forskiel vaer, og den bliver tydeligere, jo mere vi nærmer os den store skueplads, thi man vil således i ethvert folkeråd, ligesom i det franske, finde en “høire og venstre” side, og et “mellem begge”, som ingen ting vil og ingenting giør, uden det, at der ingenting skeer, og når man sammenligner grækernes historie med romernes og spørger forgæves om ægypternes, da seer man ordenlig den verdenshistoriske ask hvælve sig over midgård, jetteverden og helhjem.
her var det måskee bedst at standse med forklaringen; thi både de tamme svaner i urda-søen og den store ørn i aske-toppen bliver i sammenligning med asken over alle bjerge så bittesmå, at man knap kan skimte dem og endnu mindre skiænke dem synderlig opmærksomhed; men på den anden side er det dog et slående beviis på en mythes  åndfuldhed, når selv de mindste træk har deres poetiske betydning, og såvel “svane-sangen” som “ørne-blikket” har i billed-sproget så bekiendt og bestemt en mening, at vi strax see, det passer meget godt, hvor menneske-slægtens levnets-løb skal afbildes med en klar og liflig aftenrøde. at nu også netop i norden verdenshistorien vil sluttes med et klart overblik af det hele, og en vel mat, men dog liflig svane-sang, det er min velgrundede formodning, og den lille høg mellem ørnens øine kan man enten ansee for den såkaldte hverdagsforstand, som den ægte vidskab aldrig vil udelukke men optage i sin, eller, hvad omtrent er det samme, betragte som en fier i panden, hvorpå den forsigtige klogskab vil see, fra hvilken side vinden blæser.
men det lille utyske, der bestandig vimser op og ned mellem ørnen i toppen og ormene ved roden, og hvisker dem en lille djævel i øret, hvad giør vi ved det?
ja, hvad skal man giøre ved alt sådant pusleri, som ingen kan fåe fat på og see hvad det er, hvad andet, end lade det løbe, og jeg kunde fortælle dem en meget artig fabel om, hvordan det gik en gammel nordisk skytte, der løb surr efter et egern med langt mindre spillerum end ygdrasil giver, så forklaringen af det ærgerlige uro håber jeg, de skiænker mig, især da jeg har viist, at “tåge” er det ikke. skal jeg imidlertid nødes til at sige noget, så vil jeg begynde med navnet, som, efter edda, skal være enten ratatosk eller ratakost, og dernæst vil jeg påståe, at da selv navnet er tvivlsomt, kan ingen med forklaringen komme mig nærmere, når jeg siger: det er enten – eller, enten jeg veed ikke hvad, eller trætte-konsten, som de lærde kalder “dialectiken”, og som i det mindste har det tilfælles med ygdrasils egern,  at den holder hverken med peer eller med povel, men driller og frister dem begge.
see, det sidste, veed de nok, hedder at slåe hen i spas hvad man enten ikke kan eller ikke vil svare ordenlig på, men dels hører spas også, efter min forstand, til menneske-livets eller dog til det nordiske menneske-livs daglige brød, og dels er det just derfor umuligt at forklare nordiske myther uden at forståe spas, da der er lidt af den i dem alle, ligesom i shakspears tragedier, hvad vel tit kan støde smagen, men tåles godt for livets skyld, når man ikke, med de franske tragikere, foretrækker en smagfuld død, og har dog lært, hvor dødt og utåleligt for et levende menneske det altsammen er, som vil være mere smagfuldt end livet er på det trin, man ståer!
morsomt er det også at see, hvorledes selv de smagfulde grækere følde, at vilde man afbilde noget verdens-historisk, da måtte man blive overvættes (kolossalsk), og see igiennem fingre med det smagløse, thi de husker nok det store par folk uranos og ge, der er ligeså vanskelige at sætte skik på, som asken ygdrasil, og deres søn kronos eller tiden kom ikke blot hans kone, men også græker-ånden slemt i forlegenhed med, da det opdagedes, at han havde den slemme vane, som vi veed, han ikke endnu har lagt af, at æde sine egne børn; thi for at dog historien ikke derved skulde gåe i stå, vidste grækerne ikke bedre råd, end at give kronos først en steen at bide tænderne istykker på, og så et brækmiddel, ligesom man giør ved de små latinere, som har forslugt sig på hvad man skal have igien til det næste kuld, for så lader man dem, hvad jo giør det samme, gåe op til examen!
dog, ikke blot for smagens skyld måe vi her tænke  på kronos, men især for at blive lidt krye på nordens vegne, når vi seer, at denne forlegenhed med tiden er alt hvad grækerne har at sætte mod ygdrasils-mythen, hvor tidens tand er gjort til “trøske”, og fordunkles af tilvæxten, som asken fåer ved betimelig vanding af urda-vældet, og vil vi lade norden skee ret, måe vi nødvendig ved den verdenshistoriske opfattelse af menneske-livet sætte det dybsindige over det smagfulde, om vi end derved skulde fåe en lille krig med damerne.
vi kan således aldrig berømme mimers brønd og miød-bryggeri, uden, på damernes vegne, at fåe det græske spørgsmål: om kilden hippokrene med de ni muser dog ikke er ligeså smagfuld som mimers-brønden er smagløs, og da moderen til alle muser: mnemosyne eller hukommelsen åbenbar skal svare til vores mimer eller mindegod, så kan vi slet ikke undgåe sammenligningen, men måe enten skamme os på nordens vegne, eller holde ørene stive og giøre vedkommende opmærksom på, at hos verdens-historien er “ingen persons anseelse”, så den leer høit, når man i anledning af berømmelsen over achil bemærker, at “paris” var dog meget smukkere; verdens-historien må først og fremmerst see på virksomheden, dåden og nytten, og at i det mindste de danske damer godt kan tilegne sig denne synsmåde, høre vi blandt andet på lille signe hos saxo, hvor hun sammenligner hake med hildegisel eller helten med spradebassen!
uden derfor at yttre mindste tvivl om klarheden af vandet i hippokrene, eller om skiønheden af de ni muser og deres “mange talenter” både til at lee og græde, hoppe og dandse, synge og spille, fremsige og fortælle med smag, måe vi dog bemærke, at der kom ikke stort ud af  det hele, hippokrene udtørredes snart og man veed kun meget lidt om, hvad muserne har udrettet, siden de var alle ni om herodots lille verdens-historie, så i historisk sammenligning med nordens mimer og hans brønd er den græske mnemosyne dog kun en kirsten piil.
mimers-brønden har nemlig de gamle kæmper gravet så dyb, at den kan optage hele “tidens strøm”, og, langtfra at udtørres, voxer vandet i den, sålænge verden ståer og der skeer noget mærkværdigt, og skiøndt mimer skal være lidt i slægt med jetterne, er det dog ingenlunde blot mig, men verdens-historien, der anbefaler hans miød-bryggeri som mageløst, og henviser tvivlerne til nordens gamle mund-skiænk, snorre sturlesøn, som giver syn for sagn. dog, her behøver vi ikke at gåe så langt, thi, poetisk talt, har vi intet andet vidnesbyrdsbehov om virkningen af mimers miød, end den priis og det ry, den var i, allerede da odin fandt et glas deraf så dyrt, at han var ikke mand for at betale det, og dog så uundværligt, at han pandsatte sit ene øie for det; men hvad jeg må tilføie, er, at nu giver mimer meget bedre kiøb, dels fordi han, som allerede lånde på pant i odins tid, nu naturligviis er meget rigere end rothschildt, og dels fordi han nu har blandet miød sålænge, at han veed snart ikke, hvor han skal giøre af den, så nu giver han den bort for et godt ord, og jeg har selv, især i min ungdom, fået mangen ærlig ruus hos ham for det kiøb. når derfor de unge herrer, som ikke er medlemmer af totalafholdenheds-foreningen, engang vil have en glad aften, kan jeg ikke anbefale dem nogen bedre vært, og vel siger nord-amerikanerne, at der er lidt alkohol snart i alt hvad man drikker og at “en ruus er en ruus”, ihvad man siger; men historien viser dog, både i  det store og det små, at der er dog også en mærkelig forskiel på det slags vare, og da man dog altid i ungdommen drikker lidt for meget af et eller andet, som giør en heed i hovedet, så tør jeg godt anbefale en lille miød-ruus hos mimer engang imellem, hvoraf jeg tør sige, ikke engang de unge damer kunde have nogen skade!
jeg var nok sidst lidt uartig mod damerne, men jeg kan ikke ret huske, hvad jeg sagde, og derfor håber jeg også, at damerne har glemt det, eller vil dog undskylde det med dunsterne af det store miød-bryggeri under ygdrasil, som jeg var så indtaget af, at i det øieblik regnede jeg alle muserne for ingen ting, ligesom de unge studenter i et godt lag, når det gåer over midnat; men ligesålidt som det dog kan være deres alvor, ligesålidt var det heller mit, for jeg har ikke glemt, hvordan det gik den gamle skjald thamyris, som bildte sig ind, han kunde overdøve muserne, men blev så slået med blindhed, som er den naturlige straf, det skiønne giver sine foragtere. min mening var da egenlig kun den, at ligesom nordens kæmper naturligviis kunde grave en dybere brønd end grækernes pegasos kunde træde op under sine fødder, således kan, når man seer på høiden og på kræfterne, hverken muserne eller deres moder måle sig med mimer, hvad de, som damer, heller ingen skam har af, da det tvertimod vilde klæde dem gruelig, om de var så jettehøie og bredskuldrede som den gamle miød-brygger, og det følger af sig selv, at vilde han måle sig med dem, enten i smukhed, smag, eller sang-stemme, da blev han til latter. sagen er da igrunden her som allevegne, at ordsproget har ret: der er ikke bedre mennesker til end mandfolk og fruentimmer, så det giælder kun  om, at de lærer ret at forståe hverandre, og at indsee, de er i alle måder hinanden uundværlige, så, uden damer, var verden enten tom og øde eller dog kold og stiv, og uden herrer var den ensformig og beklemt, kortlivet og værgeløs. om dette tvillings-mærke på menneske-naturen tvivler i det hele heller ingen, men når man deraf slutter, at der også til en rigtig høresal hører både damer og herrer, da må man dog alt høre indvendinger, og bliver talen om anskuelser og lære-bygninger, da vil de lærde herrer vel ikke ganske udelukke damerne, som jo alle følelser i grunden er, men her opdager man dog ret den dybt indgroede fordom, at man kan føre et meget godt huus blot med slavinder, og det ikke engang hvide, men kulsorte. ved disse “sorte” mener jeg naturligviis alle de mørke skikkelser, som både indvortes og udvortes stige op af styx, af det store og det lille blækhorn, og befolke, som sorte slaver og slavinder, alle vore lære-bygninger, hvori bygmesteren sidder som en sultan på sin throne, og uddeler til den ene side prygl og gift, og til den anden gunst og gave, uden at man kan see, hvad enten herrer eller damer for resten er til og har at betyde. det samme vilde naturligviis være tilfældet, hvis en lærd dame med lignende tankegang stod for bygningen, kun at hun blev regierende sultaninde, og ganske er ikke selv damerne frie for den slemme fordom, at det kan være ret godt at have slaver, skiøndt de rigtignok, såvidt jeg har mærket, vil heller have de hvide end de sorte, og behandler sædvanlig deres slaver bedre end herrerne, så de veed ikke andet, end de er frie, ja, drømmer endog tit, at de er herrer i huset.
men – damerne veed vist slet ikke, hvor jeg vil hen i aften, og jeg veed det knap selv, men jeg har gjort den er faring, at når man vil sige noget, der er liv i, da må man bære sig ad ligesom damerne, og rask lukke munden op, og derfor skynder jeg mig at lukke min op med det første, det bedste, der vil falde mig ind, og når jeg så, under talens løb, fåer øie på noget, som er værd at see, da bryder jeg mig ikke om at giøre hvad man kalder et halsbrækkende spring fra det kiedelige til det morsomme, og således seer jeg nu en smuk grækerinde med et par deilige tvillinger, som jeg tænker, det kan fornøie både damer og herrer at giøre lidt nærmere bekiendtskab med, og så kan vi med det samme fåe at see, om det er sandt, hvad der faldt mig ind, at i grunden holder dog ikke blot herrerne mest af damerne, men damerne også mest af herrerne!
herrerne giætter nu vist allerede, at jeg mener leto med tvillingerne apollo og artemis, og det er et stort spørgsmål, om jeg kan sige dem et ord, de ikke veed, eller et navn, de ikke kiender; men damerne må jeg dog strax give den lille oplysning, at leto eller rettere lito er på latin blevet til det langtrukne latone, og at artemis er omskabt til diane, som jeg aldrig gider sagt, fordi jeg derved altid tænker på en jagthund, og da hverken zeus eller de lærde har behandlet leto smukt, hvormegen stads de end gjorde ad hendes tvillinger, må jeg dog også berøre det græske sagn, at hun skulde egenlig have hjemme på hyperboræernes øe, altså heroppe i norden; thi vel klinger det latterligt om en græsk gudinde, men såmeget er dog vist, at deraf kunde man lettest forklare sig både at zeus meget tidlig skilte sig fra denne sin første gemalinde, og at de lærde har rympet næse ad hende, så en lærd tydsker, jeg talde med igår, havde nær forskrækket mig med den afgiørende tone, hvori han forsikkrede mig, at grækerne aldrig havde sat leto  i nogen forbindelse enten med “naturen eller de moralske ideer”, men blot æret hende som moder til apollo og artemis. det hjalp imidlertid, at tydskeren lagde eftertryk på ordet “blot”, for det hængde jeg mig så ved, og sagde: ja, “de moralske ideer” vil vi nu ikke tale om her, men hvad “naturen” angåer, da må dog den græske ånd have forudsat en god deel af den hos leto; thi hun måtte åbenbar have en god deel af menneske-naturen blot for at kunne være moder til poesiens og orakel-svarenes evigunge lysgud, alle musers pleiefader, lærer og leder, og så tav den lærde tydsker; men for at de ikke skal tænke, jeg vil ståe her og prale af det herkuliske arbeide at have lukket munden på en lærd tydsker, så vil jeg betroe dem, at han stod kun på “papiret”, og den store hemmelighed har jeg rigtig nok, uden at rose mig selv, opdaget, at titusinde lærde tydskere og latinere, som kun ståe på papiret, kan ikke ståe til munds med en eneste dansker, når han blot tør lukke munden op. derfor blæser jeg nu ad alt hvad der blot ståer på papiret om de græske guder og gudinder, og ståer i ingen forbindelse med “naturen”, som jeg både veed, immer stod grækerne for øie, og som jeg endnu vissere veed, altid ligner sig selv, så jeg slutter dristig, at apollos mythiske moder var af samme art som han, og må følgelig svare til alt hvad skjalden føler, når ånden kommer over ham, og ikke blot hans kinder blusse, men jorden brænder under ham, til ordet bryder ud, det dunkle, men mægtige poetiske ord, der lyder som et orakel-sprog, og snart spruder ild, snart stråler lys til alle sider, og først når ånden bortdrager og issen afkiøles, klinger dæmpet i takt med citharen og hyrdefløiten, og taber sig i en rislende velklang som bækkens i enge, netop  som de vil finde apollo beskrevet i alle mythologier, der fortælle hans bedrifter, som spåmand, som helt, som museleder og som hyrde! ligesom derfor skjalde-guden havde det høieste under himlen, den olympiske zeus i sin blomstrende ungdom, eller indbildnings-kraften på sin høieste spidse, til fader, således må han også nødvendig have den dybeste drift, trang og længsel på jorden, altså hjerte-dybet, til sin moder, så det er ikke for intet, hesiod synger om leto: hun med det himmelblå slør, den altid milde, ømhjertet for menneskens kiøn og for de udødelige guder!
hermed passer det da også godt, at leto betyder det skjulte og lito det ydmyge, men det er dog i vore dage neppe overflødigt at bemærke, at om man også havde de gyldigste grunde til at påståe, at de græske mythe-smede aldrig havde seet eller tænkt på noget sligt, så gjorde det dog kun overeensstemmelsen af deres ord med vore tanker uforklarlig, men gjorde for resten ikke mindste forskiel; thi derfor blev det jo lige vist, at vi i den ømme leto med det himmelblå slør og i hendes søn med guld-sværdet, med sølver-buen og laurbær-krandsen, har det deiligste billede, vi kan ønske os, på skjalde-åren og skjalde-munden i deres uopløselige forbindelse, der vil føles og besynges, så længe hjerter smelte og skjalde fødes. ja, det føle især nordens skjalde godt, at hvad der giver ånden rum og ordet om det usynlige liv og varme hos dem, det er deres mødrene-arv, det reen naturlige, det hemmelighedsfulde, det inderlige, det myge, med eet ord: det ægte kvindelige hos os, som vi for vor egen, for poesiens, for kvindens, for hele menneskehedens, for sandheds og kiærligheds skyld, skal holde des høiere i ære, jo mere dødbidere laste og narre spotte det.
måskee er dette mere heftig sagt end det passer til tid  og sted, men ingen kan dog heller med billighed forlange selv af en gammelagtig skjald, at han skulde tale koldt om den undergang, der alt en stund har truet alt ægte skjaldskab, i det forblindede venner kappedes med ivrige fiender om at bestride og svække kvindens og hjertets uundværlige deeltagelse i al sand begeistring, al levende ånds-udvikling og dannelse på jorden. vel er man blevet ved at tale om “muser og chariter” som uundværlige under alle himmel-egne, hvor menneske-livet skal vise sig i et mildt og yndigt lys, men også muser og chariter nedsank i latin-skolen til sorte slavinder, ja, til tomme navne og døde bogstaver, som kun skulde giøre stads på papiret, mens øiet meer og meer forblindedes for den levende sandhed, de klarest af alle mythe-billeder udtrykke; thi ved at lade disse døttre af zeus slåe kreds om apollo, er hjerteligheden klarlig stemplet til åndens fiederham, hvorhen den så end svæver, og trængde vi endnu til en klarere forestilling, da har hesiodos også givet os den, ved at melde, at alle muser boe sammen med chariterne og den vemodige længsel, tæt nedenfor olympens tind, synge selv om de udødelige guder, ånde veltalenhed som dugg på alle kongelige læber, der åbne sig for at dæmpe folke-tummel og for at jævne trætter, og følges med apollo til skjaldene for at stemme guitaren til sang om det udødelige i himlen og på jorden, hvorved åsyn opklares og sorger henveires! dette må blive sandhed igjen midt iblandt os; muser og chariter måe igjen lyslevende, som døttre af zeus, slåe kreds om apollo, stråle af hans glands og forplante hans lys, når dannelse, naturlig og levende talt, skal blive andet end forgiørelse, og oplysning andet end blændværk; thi det er ikke blot skjalde men alle mennesker som fødes, der  ligne deres mødre; og det er ikke blot laurbær-krandsen, men alt hvad der skal forskiønne menneske-livet, som må gåe giennem smukke og varme hænder, for at have liv og ynde.
det sidste er vel klart nok, men over det klare måe vi hverken i livet eller i mytherne glemme det dunkle, altså ikke heller over muser og chariter glemme artemis, skiøndt jeg nu ikke ret veed, hvordan jeg skal bære mig ad med denne apollos tvilling-syster; thi damerne har vist allerede gjort deres valg, og mod herrerne var hun, efter sigende, så grusom, at, langtfra at giøre nogen af dem lykkelig, gjorde hun alle dem, der forsåe sig på hende, reent ulykkelige. dette er, som bekiendt, især blevet alle vitterligt ved actæons ulykkelige skæbne, som fordi han ikke holdt sine øine hos sig selv, både blev forvandlet til en hjort og bidt ihjel af sine egne hunde, men heraf måe vi dog slutte, at artemis har været meget deilig, hvad vi ikke kan nægte, er det første, vi, trods mange advarende exempler, see efter hos damerne, og hun måtte indvortes slet ikke lignet sin moder, hvis hun skulde have været så iiskold, som hun er blevet udråbt for, så det troer jeg ikke. jeg antager tvertimod, at hvad hun forgæves ledte om på alle bjerge, det var en gude-søn, som hendes hu stod til, og havde hun været her i norden, havde hun sikkert fundet ham og var blevet moder til en apollo den anden; thi hun må jo nødvendig have lignet sin tvilling-broder, så det samme låe dunkelt i hende, som klart åbenbarede sig hos ham, altså spiren til det poetiske ord, som forvoven udspringer fra læbe-klinten over det bundløse dyb, stolende på ånde-drættets korte vinger og på en øre-kløft nærved til redning og til ro og hvile. skiøndt jeg derfor nok lader være at beskrive arte mis med guld-thronen og guld-tenen i det dunkle, kan jeg dog godt føle på mig, at hun svarer til apollo omtrent som det inden i os, der lyder, så ingen hører det, svarer til det høirøstede ord på vor tunge, og noget lignende må have svævet for de græske skjalde, når de såe apollo speile sig i solen og artemis i månen; thi måneskinnet, veed vi alle, er ikke blot nattens blege lys, men også billedet på den drømmende tilstand, hvori man ikke ret veed, om man våger eller sover, og har ondt ved at skille nat fra dag, da det ene smelter i det andet, og jeg kalder derfor helst artemis den smukke sværmerske i det klare måneskin. under denne skikkelse kan hun da heller ikke være nogen af skjaldenes gode tilhørere eller tilhørerinder, endsige skjaldene selv eller konstnerne ubekiendt; thi hver gang der svæver noget himmelsk for os, ligesom månen kan lege tit med os i den grønne lund, eller når noget poetisk, vi dunkelt mindes, farer os forbi, da er det artemis, der ligeså lidt nu, som i actæons dage, kan lide at blive overgloet og stirret på, så de tydske philosopher, som bestandig forfølger de poetiske damer, skal tage dem i agt, de ikke fåer den samme sørgelige skæbne, som den nysgjerrige og forvovne græske jæger, der blev bidt ihjel af sine egne hunde, skiøndt de elskede ham så høit, at de blev ved at tude over hans lig, til hans fosterfader, centauren chiron, manede dem hans skygge op at trøste sig ved.
dog, damerne mærker nok, jeg er selv på gale veie, og derfor vil jeg med et spring see at komme fra de tydske philosopher til niobe, som i det mindste ikke forløber sig; thi de veed nok, hun sprang i flint, og skiøndt jeg hverken har seet hendes berømte marmor-gruppe i florents, eller anseer selv de deiligste billedstøtter for mine med-mennesker, så hører niobe dog på en måde til den letoske mythe- gruppe, og fra denne side tør jeg nok bede dem skiænke hende et øiebliks opmærksomhed.
niobe var nemlig en datter af den ulykkelige tantalos, og drømde sig kun alt for lykkelig, da hun blev moder til i det mindste tolv deilige børn, sex sønner og sex døttre; thi hun pralede af langt at overgåe leto, som ellers, blot for et par tvillingers skyld, kaldtes den lykkeligste moder. dette praleri kunde leto ikke tåle, og så snart hun klagede sin nød for sine børn, foer de begge i harnisk, og slog hver de halve af niobes børn ihjel: apollo drengene og artemis pigerne, så det er et spørgsmål, om hun beholdt een af hvert kiøn, men er en afgjort sag, at hun faldt i fortvivlelse og bad zeus om at blive til steen, som hun da også blev.
see, den fortælling har jeg læst så tidt, uden at blive opmærksom på sammenhængen, men da jeg nu kom til at sige det høit til mig selv, da slog det mig på timen, at der var en vis symmetri eller symphoni i den, og så faldt det mig ind om niobe, det skulde dog vel aldrig være musiken, som allerede i grækenland havde lagt sig ud med poesien og derved mistet livet. de må nemlig vide, at niobe var gift med amphion, den store spillemand, som havde fået en prægtig lyre til givendes af hermes, og vidste at håndtere den så mesterlig, at ved hans spil dandsede stenene selv til byes, da han og hans broder bygde thebens mure, og de vil da neppe finde det urimeligt, at både hans sønner og døttre har været så taktfaste og tidlig opnået så “rasende en fingerfærdighed”, at det alene kunde næsten være nok til at forstene deres kiære moder og måtte nødvendig fortrylle hende, som noget, der overgik sangen af apollo og alle hans muser. havde jeg derfor kun lidt for stand på musiken, da tvivler jeg slet ikke om, jeg jo kunde soleklart bevise, at ligesom letos børn udtrykker poesien, således udtrykker niobes musiken eller strængelegen, men nu er jeg, til uheld, selv meget umusikalsk, og det er sagtens den hemmelige grund, hvorfor jeg aldrig har kunnet fåe nogen forstand på den ting; thi vel har jeg tidt med stor forundring seet, hvor frygtelig kloge de meest upoetiske recensenter kunde være på poesien, men det høieste jeg har kunnet drive det til med hvad jeg ikke selv havde noget af, er dog at snakke og især skrive allehånde om det, der for uvedkommende og derfor upartiske, kan see ganske klogt, og sommetider endogså meget sindrigt og forskrækkelig lærd ud. hertil betjener jeg mig, imellem os sagt, af et simpelt husråd, som vel i vore videnskabelige dage må høre meget ilde, men bruges dog vist i smug af flere end mig, og det er at slåe op i “conversations-lexikonnet”, hvor der ståer noget om alting, og, da jeg således slog op på “tone og ton-arter”, da fandt jeg en ganske ypperlig artikel, med så lærd et snit og så mangfoldige tal, at blot efter den kunde jeg vist skrevet en heel bog om musiken uden at kiende en node; men see, at tale offenlig om hvad man slet ikke forståer, hvor der let kan være kiendere tilstede, det er en meget vanskelig og på en måde farlig sag, så alt hvad jeg her tør sige, er, at lyver conversations-lexikonnet, så lyver jeg med, men siger det sandt, da gåer det med tonerne, ligesom med niobes børn, at man ikke ret veed, om der skal være tolv eller flere i alt, men at der i alt fald er ligemange toner i dur og i mol, og det bestyrker mig naturligviis i mit indfald om musiken og niobe; thi netop således trættes man om tallet på hendes børn, men er enige om, at hælvden hørde til det hårde og hælvden til det bløde kiøn!
vil man nu sige, enten: det er umuligt, eller det er dog alt for urimeligt, at græker-ånden skulde havt øie på forholdet mellem poesi og musik et par årtusinder førend det første conversations-lexikon blev til, da finder jeg det vist nok hverken umuligt eller urimeligt, at når både poesien og musiken og øiet for begge dele var i grækenland, de da også kunde mødes, men jeg vil dog, for en sikkerheds skyld, indskrænke mig til den påstand, at hvad så end græker-ånden har seet eller ikke seet, så er niobe-mythen særdeles skikket til en billedlig fremstilling af den tanke, at musiken må være så guddommelig som den vil, så holder den dog op at være menneskelig, såfremt den foragter poesien, eller ophøier sig over den, som den thebanske spillemesters frue ophøiede sine børn over poesiens gud og hans tvilling-syster, og selv tvivlrådigheden om, hvorvidt hun beholdt een dreng og een pige, da apol og artemis slog resten ihjel, har for mig noget mærkværdigt, da jeg også finder det tvivlsomt, når menneske-munden  tog alt sit, om strænge-legen  da vilde beholde en eneste smuk tone for sig selv.
at for resten græker-ånden, hvad der så end var tilfældet med niobe, dog virkelig havde øie på den urimelige, desværre, både gamle og ny, misundelse og rangstrid mellem poesien og musiken, der dog altid smukt burde følges ad som kiæreste-folk eller dog som gode venner og veninder, og at græker-ånden, når det kom til stykket, gav poesien vundet, det seer man grandt af den naragtige fortælling om marsyas, der vel ikke havde opfundet fløiten, men dog fundet den, da pallas athene smed den bort, fordi hun såe i speilet, at de oppustede kinder klædte hende stygt. samme marsyas blev nemlig så kæphøi, at han udæskede  apollo til en musikalsk væddestrid, men da apollo vendte op og ned på sin guitar og marsyas naturligviis ikke kunde giøre ham det efter med sin fløite, måtte han ikke blot give tabt, men blev hængt i det næste træ og flået. det sidste er nu slet ikke smukt, skiøndt det er græsk, men jeg formoder også, det er kun en plump misforståelse af grammatikerne, så digteren har kun sagt, at marsyas “gik ud af sit gode skind,” og dermed meent det samme som en af os, og det var rimeligt nok, når den stakkels spillemand skulde vende fløiten, og det var, i mine øine, ikke nær så urimeligt et forlangende af apollo, som det ved første glimt kan synes; thi det giver os virkelig et billede af den “frihed”, som poesien åbenbar har forud for musiken, og som falder bedst i øinene, når de begge bruger “hånd og mund”, og det gjorde jo både han, der spillede på fløite og han, der sang til guitaren!
har vi nu i leto-gruppen med niobe seet et smukt og levende billede både af poesiens fødsel, af dens åbenbare og lønlige virksomhed og af dens kildne forhold til musiken, da kan det ikke være håbet om at see noget smukkere af det slags, der frister os til at vende øiet mod norden, som jo umulig fra denne side kan måle sig med grækenland; men herrerne veed nok, det er en farlig sag at glemme sig selv over det smukke, og det giælder ikke mindre i det store end i det små, så grækerne måtte selv ønsket, der havde været lidt mere grundighed i deres betragtning af poesien, om billedet end derved havde tabt lidt af sin smukke runding. kunde derfor nordens kæmper, som nøiedes med grundigheden, nu fra deres gravhøie overskue følgerne, da vilde de, langtfra at angre nøisomheden, lykønske både dem selv og os med den, og de nød virkelig på  en måde dette fornøielige overblik, i deres historiske anskuelse af kæmpe-livets grund-eenhed og fremskridende udvikling giennem alle slægte-ledd til fælles gavn og glæde. vi har således allerede ved ygdrasils-mythen seet, hvordan de fordybede sig i betragtningen af skjaldskabets virkning, som den strøm fra livs-kilden, der, giennem norne-hånden, vandede vort herlige stam-træ, så det ståer immergrønt over urda-vældet, og at vi nu ikke blot kan tilegne os denne deres dybsindighed, men dermed forbinde grækernes deilige anskuelse af det “vingede ord”, som gyldne pile, der med liflig velklang glimrende suse fra apollos sølver-bue; at vi kan det, derfor, som for alt, hvad vi åndelig mægte, måe vi takke kæmpe-fædrene, der immer såe på “tidens længde” og lagde vinter-sæden, som først vi kan høste!
medens nu derfor vort øie forlyster sig ved at betragte letos tvillinger, må dog tanken dobbelt glædelig dvæle ved odins ride-hest og ved freis bør-smakke, der kun seer dårlig ud, men blev ikke blot i gang, da apollos bue brast, men tør vel vare tiden ud og bringe de sildigste slægter i norden både vennebud og arvegods fra hedenold.
ja, damerne kiender måskee ikke ret navnene sleipner og skibbladner, som hesten og snekken fører, og smukke er de, som sagt, på ingen måde, da hesten har otte been, og snekken synes gjort af papir eller dog af pergament, siden den kan lægges sammen og puttes i en pose; men, med hensyn på befordrings-væsenet, har de dog begge det store fortrin fremfor apollos sølver-bue, at med dens pile reiste kun døden, mens sleipner bar odin og een til lyslevende både over bjerg og sø, og skibbladner, som havde stadig medbør, kunde rumme alle guderne, så til historisk-poetisk brug var selv pegasos og argo ingen  ting mod dem. jeg veed jo nok, hårene måe reise sig på somme andres hoved ved at høre sleipner ophøiet over pegasos, som dog virgilius og alle roms poetiske halvguder har redet til vands; men deels seer man strax på mit hoved, at skyhårene er blæst af, og deels kan det aldrig falde mig ind, at sætte den latinske poesi enten under eller over den nordiske, så den, som er udenfor det hele, kan være ganske rolig, og at den nordiske poesi blev ganske anderledes stadig og levende forplantet af skjaldene end den græske af rhapsoder og grammatikere, det er en kiendsgierning, som både svarer til sleipners otte been, og “råder runerne” på hans tunge. man seer for resten nok, de otte fødder har nærmest hjemme i nordens gamle verse-mål, hvortil sleipner, for at tækkes odin, som skjalde-konstens fader, måtte “træde takten”, og om skibbladners medbør kan man nemmest fåe et levende begreb ved at lytte til de unge sangmøer, når de kvæde gode, gamle viser midt iblandt os; thi da gåer skibbladner med alle nordens guder jo for fulde seil igiennem øre-sund:
dog, for at slutte med noget, der ligger leto-gruppen lidt nærmere, vil jeg bemærke, at da skjalden stærkodder slog fløitespilleren ved kong ingels bord under øret, så han havde nær tabt både næse og mund, da var spasen slet ikke grovere end da apollo flåede marsyas, og at kiven mellem leto og niobe har et mærkværdigt sidestykke i kampen om nanna mellem halvguden balder og spillemesteren hother hos saxo. i denne kamp seirer nemlig musiken ved list over poesien, og denne sørgelige begivenhed, der dog ikke blev uhevnet, mindes vi levende om ved den reisende spillemand, der engang kom til erik eiegod, og beviste kun alt for godt, han kunde giøre folk bindegale med  sin strængeleg; thi skiøndt det klinger æventyrlig, har vi dog historisk hjemmel for, at først spillede han så sørgelig, at alle stod med tårer i øinene, derpå så lystig, at alle dandsede og sprang, men endelig så vildt, at folk gik fra samlingen og kongen foer op og slog fire ihjel, før man fik ham styret. da jeg imidlertid, som sagt, slet ikke forståer mig på musiken, kan jeg hverken sige, om der er nogen rimelighed i den tale, eller om der virkelig i vore dages musik, der jo tit skal være “rasende deilig” er noget, der ligner den gamle spillemands konst, som skal have gjort sig selv så gal, at han først kom til besindelse, når man rev harpen fra ham og slog ham for panden. kun det veed jeg, at brage slog harpen, men harpen slog aldrig brage, og at det må være nordens lykke både tidlig og silde, både først og sidst, det skal være mit inderlige ønske!
jeg vilde gierne spørge damerne om noget, men jeg tør dog ikke, førend jeg har rørt deres hjerte ved at forestille dem, hvad det er for et besynderligt og i grunden urimeligt liv, vi stakkels bog-orme fører, når vi lever, at sige, hvad kun er sjelden, eftersom vi sædvanlig bygger og boer i de dødes rige, hvor vi, ligesom hermes eller mercurius, sædvanlig følger en sjæl ned hver morgen, og bliver så siddende og snakker for pluto til aften eller til midnat. jeg siger: snakke for pluto; thi vel kalder vi det at snakke med ham, men det er kun figurlig at forståe, ligesom når man, efter sigende, taler med træerne og lever med de døde; for vi veed det godt allesammen, at pluto er stokdøv, ja, meer end det, at han er døvstum, og skiøndt han hedder mester i finger-sproget, så har han dog, omtrent ligesiden han bortførte persephone, smukt holdt sine fingre hos sig selv, ja ladt dem sidde som de sad, og for et øieblik er det ganske morsomt at høre på lovtalerne, som alle de lærde, både fra sønden og fra norden, holde over ham for det selvsamme, og at see, hvor de vrider hænderne og bider sig i fingrene, for at efterligne hans uforlignelig stille og rolige, ægte classiske majestæt og værdighed! see, derfor kalder man os med rette dødbidere, og at jeg virkelig hører til slægten, skiøndt de lærde aldrig har villet kiendes  ret ved mig, det, håber jeg nu, damerne kan vidne; men jeg vil ikke nægte, at jeg har også lidt tilfælles med de “dovne digtere”, så imellemstunder smøger jeg af mig og tager mig en fridag eller dog en fritime at leve i, mellem folk heroppe, og jeg giør det, som mig synes, med en god samvittighed, da jeg veed, pluto savner mig ikke, deels fordi han har selskab nok endda, og deels fordi han har et horn i siden på mig, fra engang i min ungdom, da jeg fik det fortvivlede indfald at ville nøde ham til at svare mig, som et andet levende menneske, og gav ham et smæk over fingrene for at vise hans lovtalere, at til dagligt brug var mine fingre dog meget bedre end deres afguds. see, i sådanne fritimer er det nu jeg siger, damerne kan troe, vi bog-orme fører et urimeligt liv, og det mærker jeg især i denne tid, da jeg, efter den lange sommer-ferie, er skinddoven og kommer herop imellem damerne tre gange om ugen, for alt hvad jeg har seet i de dødes rige og alt hvad jeg såe i engeland isommer, og alt hvad der er at see heroppe, det løber rundt med mig, så, var jeg ikke så stor en hader af processer, kunde jeg sommetider, ligesom jeppe på bjerget, ønske mig en høiesterets-dom for at jeg virkelig lever!
hermed må jeg da bede damerne undskylde den gruelige uorden, der er i mine foredrag, og de dumme indfald, der vist ikke sjelden forskrækker dem, og således kan jeg iaften ikke fåe det ud af mit hoved, at jeg skal spørge damerne: hvilket bud der er det sikkreste at sende kiærligheds-breve med?
ja, jeg veed nok, de kan tænke, jeg er gået fra vid og sands, ikke blot for det tossede spørgsmåls skyld, som jeg dog vel måtte være gammel nok til selv at kunne besvare, men især fordi alle fornuftige folk vil sige, at jeg skulde dog  skamme mig ved, i min alder, for ikke at tale om andet, endogså kun at tænke på kjærligheds-breve og med hvad post de gåer sikkrest, enten i de levendes eller i de dødes rige; men har jeg lyst til at leve lidt endnu, da må jeg tage livet som det kan falde, og i denne tid, da postvæsenet allevegne er såmeget på tale, måtte jeg nødvendig komme til at tænke på, hvordan det var indrettet i grækenland, da det er min oprigtige mening, at når man skal låne stats-indretninger udenlands fra, da må man meget heller låne fra grækenland end både fra rom og fra preusen.
damerne måe imidlertid ikke troe, jeg er så tosset at ville underholde dem en times tid med postvæsenet i sparta og athenen; thi vel er jeg vis på, at conversations-lexikonnet også i den post vilde ståe mig bi, men jeg er dog endnu vissere på, at damerne vilde reent slåe hånden af mig, og hvor tosset end mit spørgsmål om kjærligheds-brevene faldt, så måtte det dog her nødvendig holde sig på mythologiens enemærker, altså ikke synke lavere end “lidt neden for olympens tind”, hvor muser og chariter svæve, og jeg meende virkelig kun: om det i damernes øine var sikkerst at betroe iris eller hermes sine bud og breve af det slags? man kan jo nok sige, at det er også et unyttigt spørgsmål, da de olympiske postbud jo begge må tænkes både rappe og sikkre nok, men det siger damerne dog vist ikke, og vel var jeg en stor tosse, om jeg tænkde, damerne her vilde svare på et eneste spørgsmål, om jeg så gjorde tusinde; men det tænker jeg heller ikke; det ønskede jeg ikke engang, for jeg vil helst selv svare for dem, ligesom vi er vant til at giøre for pluto og for de forfattere vi recenserer, så vi kan være visse på, at svaret passer  til spørgsmålet, og jeg svarer da rask på damernes vegne, at de foretrækker iris, og deri giver jeg dem ret; thi dels er jeg vis på, at den meget betænksomme og tidt ikke så lidt mistænkelige dronning here eller juno vidste nok, hvem hun betroede sine hemmeligheder, og dels kjender jeg hermes for godt fra de dødes rige til at betroe ham noget, som allerede stjal i vuggen, og skal desuden have opfundet bogstav-skriften, så hemmelige breve kunde aldrig falde i værre hænder.
men hvad kommer der så videre ud af det? ja, det veed jeg ikke endnu, for man veed aldrig hvad der kan komme ud af en ting, førend man kommer rigtig ind i den, og det er hvad jeg nu først vil stræbe efter, ved at gjøre damerne det alvorlige spørgsmål: om de, med de lærde, vil søge iris i regnbuen, der i mine øine ligner langt mere en god dag end en smuk dame, eller om de, med mig, vil finde iris i blikket, som mig synes, det kunde godt ligne here, ja, ligne hvilken smuk dame, det skulde være, at bruge til sit bud selv i de allerhemmeligste ærinder. og hvad siger herrerne om “blikket”, hvis brugbarhed til hurtig brev-vexling, de også må kiende, siden det hedder i visen: “veltalende øine hinanden forståe”, og hvis brugbarhed som billed-ord sagtens heller ikke er dem ubekiendt? ja, synes ikke både damer og herrer, at denne iris “hurtig som åndedrættet og alle små fugle” kom os meget nærmere og blev os meget mere levende, når vi såe hende lege skjul under alle smukt hvælvede øienbryn, end når vi ståe og stirre efter hende i regnbuen, og når man endelig veed, at “iris” på græsk betyder ligesåvel den farvede ring omkring øiet, som det betyder regnbuen, er det da ikke rimeligt nok, at dersom de lærde havde været ligeså drevne i poesien, som de var store  grammatikere, vilde de selv for længe siden opdaget iris i blikket, og fundet, at hun løi sig hverken fader eller moder til, siden hendes fader, hos hesiodos, hedder thaumas eller hexemesteren og hendes moder elektra eller solglands?
herrerne måe nu svare for dem selv, men jeg svarer for damerne, at naturligviis må iris være blikket, når dronning here virkelig brugde hende til bud i sine hemmelige ærinder; thi at øiekastet dertil er ligeså vidunderlig skikket, som aldeles uundværligt, det behøver damerne ikke at lære af de lærde, men kan meget bedre lære dem, og selv hvad man siger, at iris engang, hun havde gode stunder, giftede sig med zephyr og blev moder til en eros, vil neppe falde damerne urimeligt, da noget lignende endnu kan hændes alle dage.
dog, da de lærde kalder dette lille æventyr et “senere poetisk spilop” og man ellers intet veed om iris at fortælle, så vil vi vende os til hermes, som alle veed, er en stor skielm, så damerne måe have deres øine med sig, om han ikke skal narre dem, og herrerne måe have et øie på hver finger, når han ikke reent skal løbe af med dem.
for nu først at vise, hvad karl hermes eller mercurius var fra barnsbeen, må jeg fortælle dem en pudsig historie, der vel klinger meget urimelig, men har dog i mine øine noget ganske fornuftigt at betyde. det hedder nemlig, at da hermes, en søn af zeus og titanen atlas ældste datter maia, endnu låe i vuggen hos sin moder i hulen kyllene, da sneg han sig ud og stjal apollos kiør, som gik på græs i det frugtbare pierien, og for at man ikke skulde spore ham, gav han kiørene sko på. han drev dem for resten ind i en klippehule, på to nær, som han  offrede, spiste noget og brændte noget af, spændte huderne ud, og tog tarmene med sig, som siden måtte tjene til strænge på lyren, som han gjorde af en skilpadde. derpå listede han sig vel ind i sin vugge igien, men apollo, som altid havde sine øine med sig, var ham dog lige i hælene, og skiøndt maia pegede på svøbet, hvori hermes låe, lod apollo sig dog ikke narre, men tog ham på armen og bar ham til zeus for at fåe ret over den lille tyveknegt. hermes påstod naturligviis, han var så uskyldig som barnet i vuggen, men han slap dog ikke, før han gik til bekiendelse og lovede at give apollo hans køer igien. det skedte da også, forsåvidt de ikke var spiist, men da apollo hørde lyren, fik han lyst til den og kiøbde den for kiørene af hermes, som da nu blev hyrde og opfandt rør-fløiten, men også den fik apollo lyst til og handlede ham af, skiøndt han var uforskammet dyr med den; thi hermes nøiedes ikke engang med at fåe apollos gyldne hyrdestav, men vilde også have spådoms-gave, og lærde ved den leilighed at spåe af tærning-kast. derpå var det, zeus tog ham i tjeneste til at løbe ærinder og udnævnede ham både til sin og plutos herold, hvorved man nok veed, det er, han har vundet sin store navnkundighed.
see, var mythen om iris meget kort, så var snakken om hermes åbenbar lang nok, og er dog ingenlunde den eneste; men hvad har så det at betyde, og hvad kan man tænke sig ved hermes, som på nogen måde kan svare til hvad vi hørde om iris? ja, mine herrer! kan de gjætte? for nu veed jeg det, men det er ellers en stor hemmelighed, at sige, en af de hemmelige ting, vi alle har lige for øinene, men pleier sædvanlig at oversee. vel er det på en måde min pligt og allenfalds min lyst at sige hvad jeg har seet; men da jeg veed, at herrerne er aldrig nysgjerrige, og vil  helst see alting med deres egne øine, så har de vist intet imod, at jeg slåer en lille svinke for at fortælle damerne, hvad jeg glemde før, at iris havde to systre, som er blevet meget bekiendt under navn af harpyerne eller drage-dukkerne, der, i grækenland, fik skyld for alt hvad der pludselig forsvandt, og at de skulde være systre til iris, fandt jeg kun sært, til det faldt mig ind, at alle øie-kast er jo virkelig på en måde sydskende, skiøndt der er en himmelhøi forskiel på hvad man kalder “et godt øie”, og hvad man kalder “onde øine”, som ganske rigtig er to!
nu, herrerne har neppe gjættet det endnu, hvordan hermes svarer til iris, skiøndt det omtrent må være hvad der hos herrerne svarer til blikket hos damerne, og jeg må da gåe et skridt nærmere ved at spørge, hvad hermes i det hele har at betyde; thi, som vi hørde, var han ikke født til gudernes herold og sendebud, men ophøiedes først dertil af zeus, da han var udlært, og hvad menneskeligt skulde da vel den både langfingrede og begfingrede krabat svare til, uden netop “hånden med alle fem fingre”, der jo, ligesåvel hos grækerne som hos os, var det naturlige redskab, hvormed man både gav og tog, trak og drev, pegede og vinkede, stjal og hittede, spillede og legde, skrev og regnede, følgelig gjorde alt hvad hermes efter mytherne tog sig for, ligefra han i vuggen begyndte at stjæle, til han drev den sidste sjæl i hænderne på charon!
herrerne vil måskee sige, at den forklaring falder dog vel meget i det håndgribelige, men, skiøndt jeg selv vilde ønske, herrerne herefter vilde skielne meget skarpere imellem “hånd og ånd”, der bestandig forvexles, som om vi var franskmænd allesammen, så kan jeg dog her ikke lade indvendingen giælde; thi når grækerne nu engang for gudede naturen, som vi veed, de gjorde, da måtte de intet øie havt for menneske-naturen, hvis de ikke havde seet en halv-gud i menneske-hånden, dette mageløs konstige, selvrådige og hardtad uafhængige redskab til at giøre både ondt og godt. hertil kommer, at maia, som datter af himmelbæreren atlas, hører til en firskåren familie, betyder efter sit navn, hånd-følelsen, og boer i hulen kyllene, som betyder “den hule hånd”, så jeg troer virkelig, at om end alle herrerne vilde spænde dem selv for, kunde de dog ikke rive hermes fra hånden, og når hånden på sit rette sted ikke synes skikket til at giøre lange reiser, behøve vi dog kun at tænke os en “olympisk hånd” vinke, så seer vi strax, hvordan zeus bruger hermes til sendebud; thi herrernes vink svarer jo virkelig, såvidt muligt, til damernes blik, så vinket fra zeus må gåe ligeså vidt som blikket af here!
men siger ikke dog de lærde eenstemmig, at hermes eller mercurius var i grækenland gud for “veltalenheden”.
jo, det kan gierne være, men dels har jeg aldrig lovet at rette mig efter hvad de lærde siger, og deels veed man nok, det er sædvanlig kun fattigdom med de lærdes veltalenhed, kun “af hånden i munden”, så der har været mange professorer i hvad de lærde kalde “veltalenhed”, der hverken kunde tale ilde eller vel om de græske guder, uden hånden med pennen lagde dem ordene i munden, og på den måde kunde hermes, som “hånden for munden” godt være dem en gud i veltalenhed; thi han var virkelig i grækernes øine meget meer end de, nemlig hånden i munden og munden i hånden!
de mener nok, det her enten er de lærde, jeg vil i tot terne på, eller ordspil jeg gåer på jagt efter, men det er dog virkelig ingen af delene, men jeg kan endnu fornøie mig som et barn over sådanne småting, som at see “blikket og vinket”, disse gode, gamle bekiendtere, med et spring komme op på olympen og sidde tilbords med zeus, og fornøie mig over vore jævne danske talemåder, der kan slåe de høitravende af hesten, og den fornøielse vil jeg gjerne dele både med damer og herrer.
i den pudsige historie om hermes, der stjal apollos kiør er det nemlig blevet klart for mine øine, at græker-ånden afbilder det indviklede forhold, der allerede tidlig begyndte at finde sted mellem det mundtlige og det såkaldte skrevne ord, og skiøndt det rimeligviis ikke kan more alle såmeget som hvem der selv fusker på at være både taler og skribent, så synes mig dog, det må have noget morsomt for alle at see den tørre, strængt videnskabelige undersøgelse, som det nu er blevet: hvad mund og pen har tilfælles, pludselig forvandlet til en pudsig tyvs-sag og tusk-handel mellem halv-brødrene hermes og apollo. at nemlig apollo er den poetiske ordfører eller skjalde-munden, forudsætter jeg naturligviis, og skiøndt jeg aldrig før har hørt tale om hans kiør, der gåe på græs i pierien, hvor netop muserne boer, så kan jeg dog strax giætte mig til, at det må være kiør, som muserne kan være bekiendt at malke, billedlig talt altså “billed-sproget” selv, som vi alle veed, poesien på en måde nærer sig af. tænker vi os nu en hånd, der hittede på billed-skriften eller hieroglypherne, med et tegn omtrent for hvert billed-ord, da seer vi, hvordan hermes i vuggen kunde stjæle apollos kiør, og at han virkelig har stjålet dem ikke blot i grækenland, men allevegne, hvor pennen selv på poesiens ene mærker afløste munden, det er, desværre, kun alt for sandt. intet var derfor lettere end at oversætte hele den pudsige mythe i et både langt og lærd, følgelig også kiedsommeligt indlæg af munden imod pennen, og altså mod hånden, der ikke alt for ærlig er kommet til sit mesterskab i boglig konst og blevet herold både for olympens og underverdenens guder, men dels kan jeg jo nok vide, de kommer ikke her for at kiede dem, og dels klæder det en gammel skribent kun meget dårlig at gåe irette med pennen, så det er bedst at springe rettergangen over, med den bemærkning, at et magert forlig har altid været bedre end en feed proces, så apollo giorde sagtens bedst i, da hans kiør engang var stjålet, at sælge dem til tyven for røver-kiøb; thi det var det åbenbar, selv når man ved lyren, som man må, forståer det velklingende vers! selv guld-staven, som apollo siden solgde hermes for hyrde-fløiten, nytter det vel ikke at giøre ham stridig, men jeg må dog udtrykkelig bemærke, at det blev den græske apollos egen sag og kan ikke binde den nordiske; thi det er mit ramme alvor, at selv så udmærket en poetisk literatur som den græske var kiøbt meget for dyrt, når skjalde-munden skulde forstumme, og det skedte virkelig i grækenland, så det var ikke uden årsag, at man der, når et muntert selskab pludselig blev taus og stille, altid sagde: nu kom hermes! det synes nemlig vel, at et skrevet poetisk værk er en reen vinding, da der jo altid og allevegne findes munde, der kan låne det mæle, men deri tager man mærkelig feil; thi dels er der hos herrer såvelsom hos damer stor forskjel på munde, så det ingenlunde er enhver mund, der kan giøre de døde levende, og dels gåer det digte-konsten med billed-sproget, som det gik hermes med apollos kiør, hvoraf han måtte slagte to,  sikkerlig netop de største og bedste, for at finde rum til resten i sit indelukke. når derfor pennen også i poesien kommer til at råde for munden, da bliver talen ikke længer en strøm fra livets væld, der henriver og vederkvæger, men bedemands-stil, som alle hermes-talerne hos homer, og de poetiske skrifter synke da ned til hvad de nu er i grækenland: talende mindesmærker ved poesiens grav!
vel nytter det aldrig at trættes om sligt; thi når poesien ikke kan eller vil leve længer, da døer den naturligviis, enten man piber eller synger, men hvor livet, som her i norden, hænger i den endnu, der kan det dog muelig nytte, at giøre folk opmærksom på livets værd, og at opmuntre poesien til, trods alt hvad de lærde sige eller skrive derom, både at leve sålænge den kan, og heller at stifte virkeligt gavn end giøre hvad man kalder lykke, heller såe bøge end høste laurbær, ikke, som den græske apol, enten sælge sine kiør for lyren eller sin guldstav for fløiten, men tage igien fra tyven alt hvad den kan fåe levende og passe bedre på det herefter.
ja, mine herrer! det er virkelig mit håb, at det herefter vil klare sig i norden, at hvor det hænger rigtig sammen med damerne, der vil det altid giøre en mærkelig forskiel, også i poetisk forstand, “hvad moders søn” man er, så der vil maias søn fra klippehulen aldrig fordunkle letos søn fra den svømmende øe, men, trods alle sine tyve-rænker, nødes til at bukke for sin overmand og nøies med pigkiep eller stål-pen for guldstav, medens dronning-sønnen, selv når han vogter kvæg, skal færdes kongelig!
derom finde vi også et mærkeligt vink i nordens myther; thi skiøndt vi der ingen egenlig hermes finder, er dog loke åbenbar lidt i slægt med ham, og var blandt  andet, ikke ganske fri for at stjæle, men da han forgreb sig på freyas guldsmykke, måtte han dog smukt bære det igien, og hvor damerne fåer deres poetiske klenodier igien, der har herrerne, som giøre sig gode venner med dem, altid smilende udsigter.
dog selv dette lille vink om loke i anledning af hermes kunde måskee lede på vildspor, som herrernes vink så tit, og jeg vil derfor ikke lægge nogen vægt på det, men heller bemærke, at skiøndt man snarere skulde vente at finde en halv-broder til hermes end en halv-syster til iris i asgård, så findes hun dog i gna, som er friggas sendebud, og, hvad jeg ved første øiekast slet ikke kunde fatte, farer tilhest. dette synes også at have gjort megen opsigt i norden; thi der ståer i edda, at da nogle vaner fik øie på hende, råbde de høit: “hvad flyver, hvad svæver, hvad seiler i luften?” og fik til svar: “ikke jeg flyver, om end jeg svæver og seiler i luften;” hvad der slog mig, fordi nordens poesi i det hele, som historisk, må holde sig til jorden og havet, og findes langt mere svævende og seilende end egenlig flyvende. derved faldt det mig på een gang ind, at et ridende blik meget godt kunde betegne et over-blik, der netop hører til historien, ligesom blikket til naturen, og nu syndes mig, gna nødvendig måtte være tilhest, for at kunne tjene frigge ligeså godt, som iris tjener here, og det skulde dobbelt fornøie mig, hvis både damer og herrer var af samme mening.
derimod er der udentvivl to meninger om, hvad man skal giøre, når man, som jeg nu, opdager, at man selv har taget for meget deel i hvad man talde om, så man har overilet og er blevet for tidlig færdig med hvad man havde at sige; thi herrerne mener vist, man skal blive forlegen og,  med eller uden mange undskyldninger, bryde af såsnart som muligt, og så ærgre sig en times tid eller to over, at man enten har forregnet sig eller ubetimelig sparet på den nødvendige fyldekalk, eller af urimeligt hastværk skudt den tilside, men damerne mener vist, man skal lade som ingen ting, og uformærkt gåe over til noget andet, der kan synes at ståe i en vis, om end lidt fjern, forbindelse med hvad man har talt om, og jeg vil da gåe en middelvei, hvad spottefuglene vil kalde at halte på begge been, men kan dog, under guizots ministerium, ikke nægte, er at holde skridt med tiden. jeg vil nemlig efterligne damerne; men, da jeg forud kan vide, det vil kun lykkes mådelig, så betjener jeg mig af herrernes ret til at buse ud med det, så de ikke ret kan vide, om det er spøg eller alvor, førend timen er ude og jeg i behold.
herrerne veed det jo sagtens allesammen, hvorfor hermes hvert øieblik kaldes argos-bane, men det er dog ikke sagt, alle damerne veed det, og det burde dog såmeget mindre være dem ubekiendt, som det nok var den største fortjeneste, hermes havde af det smukke kiøn, at han satte en steen i panden på den kiedsommelige vanskabning, der havde øine både for og bag, og det fra tå til top, så man kunde ikke engang slåe et smil bag hans ryg uden at blive overgloet. dette utyske havde dronning here nemlig sat til at passe på den deilige io, som hun havde zeus mistænkt for, uagtet han havde skabt hende om til en hvid ko, og argos, der endnu var mistænkeligere end here, tøirede den stakkels forvandlede skiønhed til et olietræ, men fik, som sagt, sit livsbrød af hermes.
hvordan det siden gik io, kommer jo rigtig nok ikke argos-banen ved, ikke heller har jeg hørt, at hermes  brød sig videre om hende, så det gåer måskee flere herrer ligedan, men jeg er vis på, damerne tænke anderledes, og når herrerne høre videre, tør de måskee forandre deres tanker; thi da den ubarmhjertige here satte bræmser på io, da bissede hun ikke blot bort fra grækenland, men stædtes ikke før hun kom endog midt ind i skythien. somme vil nu sige, at hun bissede tilbage igjen og landede tilsidst i ægypten, men det skal ingen bilde mig ind, at hun blev ved at bisse hele året om, når hun først kom op, hvor vi alle veed, at bræmserne døer om vinteren, og hertil kommer, at forleden, da mimer lånde mig det pandsatte odins-øie til et blik på grækenland, og jeg med det samme stjal mig til at kaste øie på danmark, da såe jeg bestemt en fordansket grækerinde midt i sælland og tænkde strax: der har vi kalven af den hvide ko. siden, da jeg kom hjem til mine bøger, opdagede jeg også ganske rigtig den forvandlede grækerinde; thi gefion, der engang kom reisende hertil, og blev modtaget som en gudinde, betyder på gammelnordisk “glæde” og netop det samme betyder “io” på græsk, og nordens skjalde har desuden sågodtsom gjort gefion til en ko, da de kalder de fire tyre, hvormed hun pløiede sælland fra sverrig, hendes egne sønner! poetisk talt, kalder jeg det derfor en afgjort sag, at gefion er den hvide ko fra grækenland, som vi på en måde måe takke hermes for, og da gefion, som de nok veed, blev gift med kong skjold i leire, og derved moder til alle de berømte skjoldunger, så må det jo findes rimeligt nok, at hendes æt på spinde-siden ei endnu er uddød, men om jeg virkelig har fået øie på en datter af hende i sælland, det kommer jo an på, om odins-øiet, og mit blik duer noget, og det er derfor kun et vink til de unge herrer, at, om de  skulde finde en fremmed skiønhed her i landet, de da ikke, af overdreven nordiskhed, driver hende ud, men slutter, det er grækerinden, som ligefra kong skjolds tid, som sællands fostermoder og dronning i leire, har ikke blot dansk borger-ret men adkomst til en blomster-krone!
jeg veed jo nok, at somme vil sige, jeg har på mine gamle dage selv forelsket mig i grækerinden, og, for hendes skyld, i hele den græske mythologi, så jeg er blevet den nordiske utro, ligesom sigurd fofners-bane, der glemde brynhild over gudrun, og det urimelige spørgsmål om “kiærligheds-brevene”, der slap mig udaf munden, vil sagtens giøre ondt værre; men jeg stoler på damernes ædelmodighed, som selv veed, hvor let det uskyldigste blik kan falde mistænkeligt i onde øine, og jeg kræver retfærdighed af herrerne, som måe vide, hvor tit de tydeligste vink kan misforståes, og de skal alle være mine vidner til, at blik og vink er alt hvad jeg har vexlet med dem iaften!
damerne kiender nok det udtryk “at have fluer i hovedet”, og det er en af grundene hvorfor damer og digtere kan godt sammen, at ligesom de er enige om at holde af deres moder, så forståer damerne også en halvkvæden vise på moders-målet meget bedre end herrerne, og er derfor aldeles enige med digteren om, at når man kun forståer hinanden, er hvad man kalder “halv fordækt” den allermorsomste måde at tale sammen på.
fluer i hovedet altså, det har somme herrer længe sagt, jeg havde, og anseer det vist for deres pligt at indskærpe det i denne tid, for at ikke damerne, ved at låne mig øre skulde også fåe en lille flue ind i hovedet, ja, jeg har rigtig nok anatomerne mistænkt for, at de ønskede mig snart befordret til geheime-stats-secretair i skygge-riget, for at fåe mine jordiske levninger under kniven, og, til videnskabens gavn og anatomernes ære, fåe det rigtig oplyst, hvordan det seer ud i sådant et forvirret hoved, der enten må kaldes både levende og dødt, eller ingen af delene, fordi, ja, fordi det har fluer! men hvad vilde da anatomerne sige, om de vidste, at jeg havde dværge i hovedet, og det har jeg dog i aften, men damerne måe ikke forråde mig; thi fik anatomerne det at vide, da fik jeg aldrig ro for dem, de vilde da soleklart bevise mig, det var min pligt, for oplys ningens skyld at overlade dem mit hoved, heller idag end imorgen, og skiøndt jeg er vis nok på, jeg lod mig ikke overtale til det, selv om de fik damerne sat ud på mig, så vilde det dog være en ærgerlig omstændighed, dels fordi jeg fusker selv imellem lidt på anatomien, for at forslåe kiedsommeligheden i de dødes rige, så jeg vilde gierne, for videnskabens skyld, tjene mesterne i den med hvad jeg kunde, og dels fordi man virkelig har den ubehagelige følelse, som om ens hoved begyndte at gåe løst, når man veed, folk ønsker, det var reent sat af.
see, derfor må det være en hemmelighed, hvad jeg nys betroede dem, at jeg virkelig har dværge i hovedet, og det har været mig selv en hemmelighed lige til forleden dag, da jeg sad, som sædvanlig, i de dødes rige, vel i et stort selskab med alle de vise, lærde og skriftkloge, guder og helte, fra fordums tid, men dog igrunden, menneskelig talt, mutters alene, som en lille hermes, med pennen i hånden og apollos kiør bag ørene, see, da kom der hoppende en lille dværg ud af panden, og satte sig på papiret ligefor min næse, så han sad pennen iveien, og vel var han ikke større end at jeg godt kunde gjennemboret ham med spidsen af min engelske stålpen, og så anatomeret ham som en flue, men det nænde jeg dog ikke, og det havde damerne vist heller ikke gjort, dels fordi liv, om det er aldrig så lidt, har de dog medlidenhed med, og dels fordi dværgene, med de store hoveder og de stakkede been, og deres øiensynlige velbehag med hvad de kan kalde deres eget, er meget løierlige personer, som det ligesåvel morer damer som digtere at see på; og denne tommeliden tog jeg da med et smil, så pænt jeg kunde, og satte op bag på min hånd, dels for at betragte ham fra alle sider, og dels for at kunne høre hvad han sagde,  for jeg kunde see, munden gik på ham, men de puslinger snakker både så sagte og så utydelig, at man må have dem lige op til øret for at høre hvad de siger. samtalen jeg nu havde med den lille, til han hoppede bort igien, ventelig ind i øret, den kan jeg så meget mindre fortælle dem, som den gik besværlig, da jeg naturligviis talde dansk, og dværgen talde sit eget mål, som jeg tog for angelsachsisk, så vi havde ondt ved at forståe hinanden, men jeg vil fortælle dem hvad jeg, efterat have frittet den lille ud, tænker om de mythiske dværge i norden, som åbenbar er af et ganske eget og høiere slags end de almindelige; thi vel er det en meget ringe titel, de fører i edda, som kalder dem “madiker”, men en madik i “åndens verden” er dog meget meer end den største jette derudenfor, og jeg vil herefter kalde dem “korte begreb” i nordens ånd; thi vel falder det udtryk vist damerne lidt dunkelt, men dels spiller dværgene også lidt i det dunkle, og dels har vi jo nu unge philosopher nok, som vist med fornøielse vil forklare damerne forskiellen mellem korte og lange begreb.
dog, da de lange tydske begreb, som nu er i vælgten, let falder endnu dunklere end de korte nordiske, er det vel ligesågodt, jeg prøver på selv at sige lidt tydeligere hvad jeg mener, og det er da, at vi virkelig har noget indvendig, der på en måde svarer til “hånden med de fem fingre”, og må vel være det, man ellers kalder “fornuft med disse sandser”, og hvad der nu ikke er større end at denne indvendige hånd, som en hermes i vuggen, kan spænde om det og giøre med det hvad den vil, ligesom jeg forleden med den lille dværg, det kalder jeg et kort begreb og, når der er liv i det, en nordisk dværg.
nu kan vi nok skimte, at nordens ånd fra først af har  havt to slags puslinger til sin tjeneste, nemlig “alfer og dværge”, så dværgene blev ved jorden og alferne steg med konsten, men for vore øine flyder de dog sammen, så den lille, jeg talde med, syndes mig at være lidt af begge dele, og regnede sig virkelig selv ligesåvel i slægt med de alfer, der havde bygt skibbladner, som med de fire dværge, der, efter edda, bærer himlen på deres hoved.
dette firkløver, som kaldes øster og vester, sønder og nør, var det imidlertid, den lille dvalin først gjorde mig opmærksom på, og dem skammede jeg mig virkelig ved hidtil at have overseet, da det ikke blot er meget pudsige, men også meget nyttige og fornuftige dværge; thi vel troer jeg ligesålidt på de himmelbærende dværge, som på atlas, den himmelbærende jette, men skiøndt jeg nok veed, philisterne tænker, vi troer på alt det usynlige, vi taler levende om, så er den levende talebrug dog en gammel poetisk frihed, som vi umulig kan opgive, fordi “død og magtesløs” ikke blot i høiesterets-domme, men altid og allevegne følges ad, så et dødt ord er ligeså magtesløst som en død sild. desuden skulde dog netop philosopherne vide, at overalt hvor det døde tilsyneladende virker noget, må der altid tænkes noget levende bagved, som sætter det i bevægelse, så, skiøndt det altid er galt at troe på hvad man selv har skabt, enten det så kaldes en gud eller en dværg eller et philosophisk system, så var det dog meget klogt af vore fædre, at de skabde sig både guder og gudinder, jetter og trolde, alfer og dværge til levende tale om alt, hvad der udrettede større ting end de selv kunde begribe.
see, derfor er det mig en stor fornøielse at betragte de fire dværge: øster og vester, sønder og nør, der virkelig,  i mine øine, bærer himlen meget pænere på deres store fiirkantede hoveder end jetten atlas på sine brede skuldre; og skiøndt jeg ellers ikke fæster synderlig lid til hvad jeg kun har hørt i latin-skolen, så finder jeg det dog ganske rimeligt, hvad man der fortæller om den gamle stivnakke, at han er blevet skrutrygget af den ligevægt for længe siden, da dværgene derimod, som er fire om det, og har stakkede been, behøver ikke engang at skyde ryg og kan meget bedre holde pinen ud.
ja, tænker herrerne, for spas lader det sig jo nok sige, men alvorlig talt, har det dog slet intet at betyde; men damerne veed godt, at når man rigtig skal “forståe spas”, da tager man vel ikke alt for alvor, men glemmer dog heller ikke, at spas meget let kan blive til alvor, og nordens ånd har fra arildstid fundet, at “alvor og gammen kan bedst sammen”, blandt andet fordi man let døer af bare alvor og må dog leve så længe man skal lære.
således mener jeg virkelig for alvor, at den nordiske forestilling om de fire dværge er meget smukkere end den græske om jetten atlas, og da grækerne ellers i det smukke er vore mestere, fornøier det mig virkelig, som nordbo, dobbelt, at vi dog også engang kan vise dem noget, der ståer så godt for syn, som disse fire levende piller under den kækkeste af alle buer, ingen iveien, som vil kige stjerner, og, midt under deres beklemte stilling, så veltilfredse, ja, ordenlig så krye, at man slet ikke ynkes over dem, men smiler ad dem, og betænker man sig lidt, da finder man, at disse små vindmagere, som blæser ad de største og siger: trods, om i kan ståe så godt på jere lange been, som vi på vore de stakkede, de har virkelig langt mere ære at tale med end alle de vise mestere, som bildte os ind, det var den latinske gram matik, der bar himmelen, så, rokkedes først den, da fik vi idag et ægyptisk mørke, og imorgen faldt bestemt himmelen ned, ikke blot med alle fuglene, men med sol og måne og stjerner, så man aldrig mere kunde enten læse eller skrive, eller udregne den store brøk, det unægtelig var i skolemesternes regning. ja, dværgene øster, vester, sønder og nør, de giør virkelig vind, som har noget at betyde; thi dels måe vi jo indrømme, at blev de trætte og drattede omkuld, da faldt virkelig himmelen ned, og dels er det høist sandsynligt, at havde vi ingen påske-østen, da fik vi heller intet smukt forår, og ligesålidt sommer uden sønden, som vinter uden norden, så de fire puslinger bliver netop ved deres kække vindmageri faste og levende udtryk for de fire årstider, og det ikke blot som vi har dem tilfælles med dyrene, men også som vi har dem for os selv i menneske-livets vår og sommer, høst og vinter! vist nok fordunkles de små, som billed-støtter betragtede, af kronos og hans tre sønner, men er de ikke nær så smukke, så er de dog både langt kiendeligere og, hvad der er en væsenlig ting, langt mere levende, følgelig meget bedre når man vil gåe videre, som de gamle kæmper immer vilde, og som jeg vil håbe, vi dog også fåer lyst til en af dagene. det gåer også i denne henseende med det græske livs-billede, ligesom med damerne, der aldrig bliver smukkere og elskværdigere end de er tidlig om foråret, så, jo mindre man sporer de følgende årstider hos dem, desbedre er det, men såsnart vi kommer til de foranderlige herrer, begynder det at halte med ligheden, og på det verdenshistoriske menneske-liv vil kronidernes samfrænde-skifte, een gang for alle, slet ikke passe, derfor svarer kroniderne, med deres uforanderlige riger, heller ikke til den ældgamle inddeling af lev nets-løbet i guldets og sølvets, kobberets og jernets alder, men dertil passe dværgene øster og sønder, vester og nør, ganske fortræffelig, så verdens-historien, endog bogstavelig begynder fra østen og gåer sønder og vester om til norden.
see, derfor påståer jeg, at disse små nordiske konstnere samler tanker langt bedre end hephæstos, for ei at tale om dædalos, der bygde en labyrint, som ingen kunde finde ud af, så alle kloge folk måtte vogte sig for at gåe ind i den, og jeg vilde meget hellere have tusinde sådanne dværge i hovedet end en eneste græsk eller tydsk philosoph. også heri tør jeg forudsætte, damerne, er enige med mig, for hvad vilde damerne sige, når de enten skulde tilståe, de havde ingen dannelse og var ikke engang rigtige mennesker, eller i det mindste have “hegel” i hovedet, og jeg troer knap, de slipper for en af delene, uden de lader sådan en lille dværg, som dvalin, smutte ind i øret, hvor han giør slet ingen fortræd, men sidder meget spagfærdig og samler tanker og mærker ord og leer bare lidt skielmsk ad de store philosopher, når de ikke kan hitte på, hvad det, de vilde sige, egenlig hedder på modersmålet.
ja, modersmålet, det er, som damerne nok veed, den store anstøds-steen for den udenlandske philosophi, og den steen er, til lykke, meget stor, og er lidt huul ved den ene side, og i den huling propfuld af skielmske dværge, som smutter ind og ud, så ingen kan fåe fingre på dem, og har deres store morskab af at drille herrerne, når de hakker i modersmålet; men dette samme modersmål, der for hverdags-øine seer ud som en gammel gråsteen, ikke engang værd at træde på, når man kunde gåe udenom; det er dog ikke blot en klippe, indvendig rig på ædel malm, men er selv  udvendig en dyrebar ædelsteen, der kun behøves at slibes lidt, for at både kongen og dronningen og hele folket, ja, både ånden og hjertet og hele vor naturlige tankegang kan speile sig deri. den steen må derfor virkelig damerne sætte sig på, om de ellers vil have lov til at være som vorherre har skabt dem og at fåe et ord indført, når talen er om menneskelige ting; men sætter også kun damerne sig på ædelstenen, da tør jeg forsikkre dem, herrerne ikke blot lader den ligge, men udbeder sig snart den fornøielse at sidde hos; thi foruden mange andre naturlige grunde dertil, som damerne kiender bedre end jeg, er også den, at alle dværgene, der godt veed, de blev husvilde, når stenen flyttedes, de træder da i damernes tjeneste og vil nok vide at bringe herrerne til rimelighed.
ja, siden jeg talde med den lille dvalin, for sådan kaldte dværgen sig, og det er ganske rigtig, efter edda, navnet på en af de ægte, siden den dag er der ordenlig gået et nyt lys op for mig over det store begreb af alle vore naturlige tanker og følelser, som moders-målet er, så jeg seer, at alle de nordiske dværge vil ståe last og brast med det og med os, jeg mener, med damerne og digterne, til pinds ende. jeg veed således ikke, om de mærkede det, men da jeg den første aften talde om idunne, da havde jeg virkelig forseet mig lidt på persephone, den smukke grækerinde med blomster-krandsen, så jeg skottede kun til fru brage og sagde: smukheden vil vi nu ikke tale om, da hun jo skal være i slægt med dværgene! det lod dvalin mig høre og bad mig kun lukke mine øine lidt bedre op, så skulde jeg see, at, var idunne end ikke så høi og rank som persephone, så kan småt dog også være smukt, og var hun kiøn nok til brage kunde hun vel også  være det til somme andre, eller om jeg kanskee vilde have brage til at synge græsk med persephone i valhal. det var et ørefigen af den lille pusling, så vældigt, som endnu aldrig nogen kæmpe har givet mig; thi vel var det ganske rigtigt, hvad jeg sagde både om persephone og den romerske pluto, men at jeg halvveis ønskede, at brage havde været enkemand, og vilde i alt fald prakket persephone på heimdal, det var en stor skam for en dansk digter, som om heimdal, når han vilde forandre sig på den måde, ikke kunde fåe en bedre mage i freyas datter end i nogen fremmed dame, om hun end var den deiligste grækerinde under solen og den vittigste af alle zeus's døttre! sagen var, jeg vidste nok, at persephone talde græsk, men jeg vidste ikke, at hun var aldeles sammensmeltet med grækernes, og idunne med vores modersmål, så hver af dem er smuk i sin smag, og såsnart jeg kom i tanker om, at idunne udtrykde vort modersmål i sin dronninglige skikkelse, da fandt jeg hende også på timen kiøn nok, og forstod mythen både om hendes giftermål med brage og om hendes bortførelse meget bedre end før. hvad nemlig loke sagde til hende, at vilde hun bare gåe udenfor asgård med ham, da skulde han vise hende æbler, som, for ikke at sige mere, hun kunde selv sammenligne med sine; det var jo netop, hvad latineren sagde til os, og franskmanden siden til damerne, da de vilde have vor tunge at “perorere og parlere” med, og damerne veed det godt, såvelsom digterne, hvad det er for utålelige personer at snakke med, hvis mund ligger i en andens lomme. når vi derfor vil have en levende forestilling om, hvorfor aserne blev gamle og grå, såsnart idunne var borte, da behøver vi blot at tænke på, hvilken åndelig svindsot kied sommelighed er, og hvor kiedsommelig hele åndens verden blev i norden, da modersmålet faldt i tyrkisk fangenskab, hvordan selv børnene da måtte gåe med gamle parykker, og alt hvad der skulde være stort og høitideligt blev så koldt og stivt, så dødt og magtesløst, med eet ord: så chinesisk, at skulde det varet længer, vilde der snart hverken været spor af guder eller gudinder, hverken været skjaldskab eller kvindelighed at finde, men kun vilde og tamme dyr, lærde mænd, som bøger i skindbind, og maskiner af alle mulige slags, alting på en snor og på klokkeslet og efter en streg, så hvad åndeligt og hjerteligt, der ikke var dødt igår, måtte nødvendig døe enten idag eller imorgen.
denne opdagelse, at folke-livet nødvendig blomstrer og visner med modersmålet, er imidlertid langt fra at være sørgelig for os; thi den viser os netop, at ulykken er overstået, og giver os en levende forestilling om asernes glæde, da idunne kom igien med guld-æblerne og gjorde dem unge påny. ja, jeg har længe ymtet om, at idunne kunde ventes hjem en af dagene, men nu seer jeg, hun er lykkelig og vel sluppet indenfor asgårds volde, så nu kan thjasse i sin ørneham skyde en hvid pind efter hende, og måtte jeg råde ham noget, skulde det være at vende om itide, før han brænder sig alt for hedt på bålet, som jeg seer, aserne er stærk ifærd med at stable; men det fåer at blive hans egen sag, for nu bryder jeg mig slet ikke meer om den gamle ørn, som jeg kun har skudt efter, fordi jeg var bange, han skulde gjort en ulykke på idunne, når han såe, han var røbet.
men hvor har jeg nu pludselig fået den åbenbaring fra, at idunne virkelig er kommet hjem fra jetteverden,  noget, der klinger så poetisk, at den historiske begivenhed, der skulde svare til mythen, dog vel måtte være alle vitterlig?
dertil har jeg det korte svar, at hvordan det end ellers hænger sammen, kan jeg dog umuelig tvivle om idunnes hjemkomst, da jeg selv for et øieblik siden såe hende på det kiærligste omfavne brage. damerne synes måske nok, det skulde være brage, som omfavnede hende, og damerne har, som sædvanlig, poetisk ret, men her er jeg historiker, og må da sige, hvad jeg såe, og ikke hvad jeg med damerne ønskede at have seet, og damerne veed nok, såvelsom digterne, hvad det er at have luner, så det vil ikke undre dem, at brage har også sine luner, så, skiøndt jeg er vis på, han blev sjæleglad over at see sin kiære idunne igien, stod han dog halvfjær og betragtede hende fra øverst til nederst, og det kunde hun, som er lidt heftig af sig, ikke holde ud, men fløi hen og omfavnede ham for alle folks øine, hvad vel såe lidt løierligt ud, men hvad jeg dog, som historiker, var glad ved, hun gjorde, for ellers havde jeg ikke havt den fornøielse at være den første, der bragde damerne den store nyhed.
men tør jeg nu også med navns nævnelse sige reent ud, hvad jeg i nordens billedsprog kalder ikke blot idunnes hjemkomst men også brages omfavnelse?
knap nok, for så fristende som det er at spænde damernes opmærksomhed, så voveligt er det også, når man ikke ved opløsningen vil see et smiil ved munden, der i det mindste kunde slåe en gammelagtig digter halv ihjel.
imidlertid, såmeget tør jeg godt sige, at uagtet man har påstået, at nordens brage var død for mange århundreder siden, så gåer der dog syn for sagn, at han lever endnu, og til beviis tør jeg godt pege på oehlenschläger;  thi har damerne lyst til at høre brage på anden omgang give det oldnordiske kæmpeliv sit priselige eftermæle, da kan de blot lade en af de unge herrer, som læser smukt og med poetisk sands, læse vaulunders saga og hakon jarl høit for dem, som jeg gjorde for damerne med største fornøielse, da jeg var ung; så lader de sikkert oehlenschläger gåe for brage, indtil videre at sige, for de unge herrer måtte skamme dem, om der ikke mellem dem alle skulde findes een til at fortsætte det valhalliske harpeslag, hvormed nordens ære ståer og falder.
nu at nævne en skjald ved siden, hos hvem jeg tør sige, idunne kom tilbage i svaleham og omfavnede brage, det er jeg vel lidt betænkelig og halv undseelig ved; men har jeg sagt a, må jeg også sige b; har jeg nævnet adam oehlenschläger, som brage-skikkelsen for øieblikket, da må jeg også nævne bernhard ingemann som den nærværende idunne-skikkelse i mythe-kredsen, og da jeg er vis på, både at damerne veed, at folket er forelsket i “valdemar seier” og at de er enige med folket, så skal jeg blot bede dem, hvis de endnu savner lidt af ligheden med idunne, da at lade de unge herrer læse høit for dem i “valdemar den store”, fra først til sidst; så bliver vi nok enige om, at, som skjald, er ingemann virkelig en muse, men en dansk muse, der godt kan gåe for to af de græske, altså for idunne med guld-æblerne, og at det har sin rigtighed med “omfavnelsen”, tør jeg, som historiker forsvare mod hele det hellige romerske riges magt, som da, historisk talt, ikke heller har stort at sige.
vil nu damerne, som jo let kan falde dem ind, drille mig ved at spørge: hvem der da, for at giøre gruppen fuldstændig, skal poetisk gåe for loke, da er jeg glad, det er  ikke mig, men, seer jeg ret, bliver det rigtignok min fætter, henrik steffens, som i sin ungdom her hjemme kaldtes “holbergs henrik”, og hedder nu, også pudsig nok, geheime-regjeringsråd i berlin. damerne kan nok vide, jeg vil ikke give min fætter skyld for idunnes bortførelse; thi deri var han åbenbar endnu uskyldigere end hermes i vuggen, eftersom han ikke var født; men hverken kan jeg frikjende ham for at ligne loke lidt i det skielmske smil, hvormed han altid har haltet mellem norden og tydskland, ligesom loke mellem asgård og jetteverden, ikke heller kan jeg nægte, han havde en finger med i idunnes hjemførelse; thi når jeg husker mig om, da såe jeg det selv i min ungdom, hvordan han stod og vendte og dreiede på freyas falkeham, som hun skulde hentes i. det vil da sige på anden dansk, jeg hørde selv hans foredrag om “poesien”, som han vel synes at have glemt, siden han ikke nævner dem mellem hans “oplevede”, men som jeg dog aldrig glemmer, da de brød isen til alt det poetiske, jeg har oplevet, og da oehlenschläger dog hørde endnu langt meer på steffens end jeg, så er det mig en afgiort sag, at var han ikke et årstid i det ny århundredes gry kommet til at tale halvdansk og halvtydsk men heel poetisk herhjemme, da vilde idunne sikkert endnu siddet i fangehullet hos jetten oppe på rundetårn, og var da hverken kommet hjem til asgård som en svale eller blevet berømt som en nattergal, eller blevet beluret i sine huslige forhold og røbet af nogen historiker, så hvis jeg dermed har forseet mig, er det også min fætters skyld, ja, alle disse uordenlige foredrag er igrunden hans skyld; thi jeg kan ærlig forsikkre, at førend jeg fik ham at høre, havde jeg slet ingen forestilling om, at man kunde tale fra et catheder uden at kiede sine tilhørere,  men fik den, såsnart han lukkede munden op, så, kunde jeg på en nogenlunde skikkelig måde snappet ham ordene af munden, da havde jeg vist ligesålidt sparet det, som hermes i vuggen sparede apollos pieriske kiør!
men dværgene, dem havde jeg nær glemt over brage og idunne og min fætter og mig selv, og det sidste var det værste, men jeg håber, damerne tilgiver det sidste for det førstes skyld, og de unge herrer kan blandt andet deraf lære, hvordan det gåer til i denne verden, og hvor forunderlige ting der kan skee for ens øine, uden at man mærker det, fordi man glemmer det ene over det andet, til man begynder at blive gammel og seer sig ordenlig tilbage, så det kan aldrig feile, at når man havde et overblik af alt det mærkværdige, der er skedt endogså blot i norden, siden brage første gang omfavnede idunne, da kunde det ikke blot være morsomt at forslåe de lange vinter-aftener med, men vilde også være en stor opmuntring til at giøre noget de lange sommer-dage, der, som grækerne sagde, kunde have en god klang i efterkommernes øren, eller, som vore fædre sagde: åbne valhals dør for den trætte kæmpe! og nu, da brage åbenbar har sat nye strænge på sin gamle harpe og favnes åbenlyst af den hjemkomne idunne, nu bredes der klarlig også nye hynder på valhals bænke, som det i ungdommen nok er værdt at sværme lidt for, og i alderdommen værdt at pege på, som en jordisk udødelighed, der kun foragtes af hvem der er født med sin helsot og lærer derfor aldrig, hvad forskiel der, menneskelig talt, er mellem liv og død!
at her nu også i norden er født eller dog undfanget en dådstid påny, der, langt bedre end jeg kan, vil forklare aserne og deres ætmænds gamle bedrifter, derfor er vist  nok den gienfødte skjaldetid det sikkreste, såvelsom det bedste forvarsel, men det kan dog fornøie os at see det betegnet ved de fire dværge, øster og vester, sønder og nør, som efter nordens mythe bære himlen; thi derved måe vi især tænke på den historiske himmel, der hvælver sig over åndens verden hernede, omtrent mellem himmelbjergene i østen, atlas i syden, andes i vesten og dovre i norden, og behøve da ikke megen historisk kundskab, for at see, nu falder himlen ned, hvis ikke dværgene hos os ståer fast på begge been. var nemlig barndommens dage gyldnest i østen ved solens opgang, og ungdommen mest blomstrende i syden, hvor olympierne legede under platanen, og midalderen mest glimrende i vesten, hvor ridderne brød deres glavind til damernes ære, så må vel alderdommen enten blive mørk, eller må blive lysest i nord, hvor dagen er længst. vore frænder i nord-vest, anglernes berømte afkom, har da også alt i tre århundreder beredt menneske-historien ikke blot en glimrende men også en lysende overgang fra vesten til norden, og de næste århundreder vil sikkert vise, at fædrene herhjemme har ikke vantrivlinger til børn, som nu, da verdens-historien kræver sin skueplads hos os, skjælver for kampen, som altid er seirens forløber, og ønske heller at see det store levnets-løb uforklaret tabe sig i den nordostlige folke-ørk!
damerne veed nok, hvad folk sige om os, både om damerne og om digterne, at vi kunde være gode nok, for der er meget godt ved os, når vi bare ikke vare så forfængelige, men de veed også, det er en kiedsommelig snak, fordi den kommer altid igien, ligesom fluerne, der spiller os på næsen, og er næsviis ligesom de er, fordi de veed, de er vanskelig at ramme. vil imidlertid damerne lyde mit råd, da skal vi snart vænne de kloge og dydige herrer af med den kiedsommelige heglen på vor forfængelighed, både tidlig og silde, til ingen verdens nytte, da det gåer med damer og digtere, ligesom med dværgene, de bliver ikke anderledes end de er, så vil man ikke have dem, som de er, kan man lade dem være, og det er netop det utålelige hos herrerne, at de vil ikke have os som vi er, og vil dog heller ikke lade os være, men vil med vold og magt forbedre os, som nu engang er uforbederlige, istedenfor at forbedre dem selv, ved at følge vore formaninger, så der ordenlig kunde blive noget af dem, og vi kunde holde meget af dem og tilgive dem meget, for, som jeg sagde forleden, netop fordi herrerne er så gruelig foranderlige, derfor er de også forbederlige, og vi, damerne og digterne, har endnu ikke opgivet håbet om dem, men det er soleklart, der bliver aldrig noget af dem, sålænge de indbilder dem, det er os og ikke sig selv, de skal forbedre.  kunde vi derfor helbrede dem for den indbildning, da slog vi to fluer med eet smæk og opnåede, hvad vi ganske rigtig, som horats siger, immer har for øie: at nytte og fornøie; thi det vilde jo være os en stor fornøielse, når herrerne, istedenfor at ramse alle de dyder op, vi, efter deres mening, fattes, viste os, at de havde dem selv, og det vilde være deres eget gavn, og hele verdens, for, når vi, som i det mindste har megen sands og takt for alt, hvad der er stort og smukt og godt, såe hos herrerne hvad vi savnede hos os selv, da vilde vi ikke blot elske og beundre og besynge dem for det, men vi vilde kappes med dem, ved at vise dem det meget gode, herrerne selv tilståer, trods alle vore feil og mangler, er ved os, og det vilde unægtelig blive en skiøn tid, når verden såe alt det gode, der er ved damer og digtere, og såe herrerne daglig forbedre sig, det vilde være gylden-året, som forklarede guld-alderen, det store gylden-år, som fra hedenold var nordens stolte håb, og som nordens ånd og dannerkvindens yndige smiil endnu hos mig har bestyrket så godt, at, trods herrernes spot og slet ikke yndige latter, er jeg blevet gammel med det, og tænker slet ikke på at tage det med mig i graven, da håbet, det store seiers-håb, er fra hedenold vant til, trods vinter-kulden, at blomstre i norden, blomstre på kæmpehøiene, blandt tætte bautastene af sønner over fædre!
dog, jeg burde forudseet det, da jeg kom til at nævne det nordiske håb, min tro fostbroder giennem en heel menneske-alder, at svagheden, som digterne også har tilfælles med damerne, vilde overraske mig, den svaghed, at øiet løber over hvor det ikke skulde, når det pludselig ståer levende for os hvad vi inderlig elske og skulde hilse med smil, og skiøndt det hos os hverken kvæler ordet eller munterheden,  så kyser det dog dværgene bort, som altid, når de seer regnbuen, venter et tordenslag, og af dværgene var det dog, jeg skulde lært det gode råd, jeg lovede damerne, så det fåer nu bie til en anden gang, og jeg er vis på, at damerne også heller tåler herrernes korstog mod forfængeligheden et par dage længer, end de vil vende tankerne fra guld-alderen og gylden-året, når de først er kommet på tale, og dem var det da også egenlig jeg vilde tale om iaften, for damerne veed nok, såvelsom digterne, at er der meget godt ved os, da er det levninger fra guld-alderen, barndommens guld-alder, som kvinden og skjalden kiende bedst af erfaring og komme kiærligst ihu, men det skulde også altid ret være kiendeligt i vort norden; thi skiøndt nordens ånd, som vi veed, var som fyr og flamme til kamp og storværk og som klippen til fostbroder, så var det dog igrunden en meget barnlig ånd, lutter fryd og gammen i et godt vennelag og grædenem i hjertets anliggender, myg i kiærligheds hånd til at svøbe om en finger!
dette speiler sig især så deilig og klart i balders-mythen, at jeg ret vil ønske, det må lykkes mig at klare den for dem i nordens ånd, som den svæver for mig og har tit vemodig, men både dybt og sødt, bevæget mig!
dermed begynder da mythen om balder, at han var en søn af odin og frigge, eiegod og alles yndling, deilig af åsyn og hvid i huden, så han skinnede igien, og derhos var han den vittigste, ordkrængeste og livsaligste af alle aserne, hans domme var afgiørende og på hans borg breideblik eller stråleglands kunde ingen falskhed trives!
see, dette er alt hvad vi hører om balder, til han fik de urolige drømme, som varslede om hans død, og når vi høre det dådfulde norden med sin kæmpe-ånd løfte en  mandlig skikkelse uden bedrift til skyerne, som perlen blandt guderne, da burde det strax lære os, at balder er den førstefødte af de eiegode og tidlig kloge engle-børn, som, efter ordsproget, blive aldrig gamle, altså, at han er paradis-barnet eller den mythiske guld-alder, som var kort under alle himmelegne, men blev ingensteds blandt hedninger så almindelig begrædt og så kiærlig ihukommet, som i det gamle norden.
balders død i norden svarer altså til kronos-afsættelsen i grækenland; thi vel betragtede grækerne denne afsættelse altfor letsindig, blot som afkastelsen af et tyrannisk åg, men de skildrede dog kronos-dagene som “livets guld-alder, da guder og mennesker omgikkes som hinandens jævnlige, og menneskene levede som guder, uden arbeide, sorg og bekymring, da marken bar korn som engene blomster og træerne frugt af sig selv, og menneskene vidste ikke, hvad ulykke, hvad sygdom og alderdom var; når de døde, da slumrede de sødelig ind og omsvæve endnu som lys-alfer de følgende slægter!”
så deilig som hesiod, i disse få men mesterlige træk, kunde de gamle kæmper ikke beskrive guld-alderen, men at de langt bedre end grækerne vidste at skatte dens herlighed og følde derfor tabet uerstatteligt, med mindre den virkelig kom forklaret igien, det lære vi af mythen om balders død, og af hele den fantastiske verdens-historie, som man vel må kalde vort nordens i den henseende aldeles mageløse mythologi!
mythen om balders død er nu vel i oehlenschlägers og det ny asamåls dage blevet så godt opfrisket, at jeg burde forudsætte den som alle vitterlig, men efter min erfaring tør jeg dog ikke vove det, og den er desuden så dei lig, at netop hvem der husker den, hører den også gierne igien.
det var da balders urolige drømme, der først forstyrrede glæden i asgård, men da hans moder frigge havde taget alt hvad hun tænkde kunde skade ham, i eed, både dyr og træer, levende og dødt, ild og vand, stål og steen, edder og forgift, da slog man i asgård ikke blot sagen hen, men blev så sikker og tryg, at man legede med faren, og for ret at trodse den, stillede aserne balder op på thinge som en skive, alle havde lov at skyde efter. det gik an til en tid, men da loke havde udfrittet, at østenfor valhall groede en vånd, som hedd mistelteen, og som frigge ikke havde værdiget at tage i eed, så dybt foragtede hun den tynde usle snyltevæxt, da gik han hen i hemmelighed og rykde den op, og stak den siden i hånden på den blinde høder, for at han også skulde ære den skudfri balder ved at stikke til ham med den. det gjorde han, og see, da styrtede balder steendød omkuld, og med alle deres tårer kunde aserne ei kalde ham tilbage, skiøndt de var alle dybt bedrøvede og odin især, fordi han vidste bedst hvad aserne tabde ved balders død; de kunde ikke engang hevne den på ophavsmanden, for ei at vanhellige thingets fristed.
henfører vi nu denne historie til det asgård og den guld-alder vi kiende, enten i hele menneske-slægtens, i et enkelt folks, eller i vort eget levnetsløb, da måe vi finde, den passer vidunderlig, medens det på den anden side slet ikke må forundre os, at vor forklaring er for mange ligeså mørk en tale som mythen selv; thi her giælder ret egentlig ordsproget: den græder ei for guld, som aldrig guld eiede, så det hele tykkes tant for andre end dem, der i deres egen barndom havde en mythisk guld-alder, da også de på en  måde levede som guder, uden arbeide, sorg og bekymring, mens marken for dem bar korn, som engene blomster og træerne frugt af sig selv, så for dem sang alle småfugle i skoven, med dem legede soel og måne og alle stjerner tit giennem skyerne, dem var sygdom og alderdom aldeles ubegribelige, dem var søvnen og døden eet og det samme, så de tvivlede ligesålidt om de dødes opstandelse, som de nogen aften tvivlede om, at de jo selv næste morgen skulde vågne og ståe op, når solen skinnede og moder kaldte.
således er vi nemlig alle skabt, at hvad vi hverken i vor egen natur eller vort eget levnetsløb spore noget lignende af, det kan vi aldrig forståe eller finde os i, og det troe vi igrunden aldrig, om end beviserne derfor er så soleklare, at vi nødes til at indrømme det, så det er intet under, at vi uden videre forkaste hvad der kun har dunkel, poetisk hjemmel, når vi finde det så urimeligt, som mythen om balder og guld-alderen i livets morgenrøde må synes alle dem, der betragte deres egen barndom som en trælbunden, dyrisk og høist ulykkelig tilstand, som det var godt så snart fik ende, og som de neppe for al verdens skatte vilde lade sig kiøbe til at tåle påny. al vor harme er derfor spildt på sådanne folk og i det hele ubillig, men de andre skulde vist nok også være billige nok til at indrømme, at det må være ganske anderledes med os, når vi virkelig med vemodig længsel see tilbage på vor barndom som en guldalder, der vel ikke kan kaldes tilbage, men har dog i sit uudslettelige minde efterladt os et billede af glæde og en måle-stok for lykke, som vidt overtræffer hvad vi siden mødte under disse navne, og som dog måtte fyldestgiøres, hvis vi igien skulde blive rigtig glade og lykkelige.
dette er nu især ret kiendelig tilfældet med kvinden  og skjalden, og det er den dybe grund, hvorfor de til alle tider føle sig underlig tiltrukne af hinanden, og af alt hvad der ligner balders-mythen, så man kunde væddet ubeseet al verdens guld derpå, at fik norden virkelige skjalde i oplysnings-tiden, da vilde balders-mythen være en af de første, de slog harpen for, og strængelegen aldrig såsnart række kvindens øre, før den fandt gienlyd i hendes hjerte, enten hun så vidste hvorfor, eller ikke, ja, des mere og des dybere, jo mindre hun enten vidste eller spurgde hvorfor.
lægge vi således mærke til børnene, og det burde vi virkelig, både for at opfriske vore egne barndoms-minder, og for at komme til sund forstand på menneske-livet, der umuelig kan udspringe enten af bøger eller af noget andet end livet selv, da lære vi snart, om vi ikke før vidste det, at når børnene for alvor begynde at spørge hvorfor? da er de stærkt på vei ud af barndommens paradis, hvad vi vel umulig kan forhindre, men skulde vogte os vel for, som længe er skeet, med flid at fremskynde.
selv når man skatter barnligheden, bærer man sig dog sædvanlig ad med den, som aserne med balder, skyder til den med alle våben og morer sig ved, at den trodser dem, indtil da mistelteen pludselig kommer flyvende og fælder vor yndling! denne snyltevext, ubetydelig at see til, men udskudt af den blinde høder altid dødelig for barne-troen og dermed for guld-alderen, er nemlig spotten af en troskyldig mund, listig lagt deri af hjerteløs klogskab, og vil vi see den mistelteen, hvormed høder skiød balder, da behøve vi blot at læse den nidvise over aserne, som under navn af loke-gluffen ståer midt imellem de eddiske sange og er ganske troskyldig brugt som reen mythisk kilde.
ja, har vi selv havt en mythisk guld-alder i barndommen, som vi tit vemodig seer tilbage på, da føler vi os ikke blot tiltalte af asers gråd på balders bane-tue, men finder det meget passende at anvende mythen både på nordens og grækenlands guder og myther i det hele, på det gamle dunkle billed-sprog, hvori alt det døde også var levende, og hvori guder og mennesker sammensvævede, himmel og jord sammensmeltede, ligesom endnu for barne-øiet; thi menneske-naturen og menneske-livet ligner nødvendig sig selv i det store som i det små, så når folkenes barndom ophørde, da gjorde deres myther ikke længere levende indtryk på dem, da døde alle deres guder, og da de dog havde en gammel kiærlighed til dem, så drev de afguderi med dem, ligesom de halvvoxne piger endnu tit med en vis alvor kan vugge og kysse deres dukker, skiøndt de på ingen måde som i gamle dage anseer dem for deres små børn eller brødre og systre. ligesom dette imidlertid pludselig holder op, når der kommer en bidende spotte-glose giennem den gamle barnepiges eller en anden troskyldig mund, således gik det netop med de gamle hedninger, da ånden var borte og mytherne derfor kun urimelige historier, der faldt for den første latter!
har vi nu seet barndommens guld-alder speile sig i balder og hans nanne, der kiærlig følger ham til de dødes rige, som barne-hjertet altid følger den barnlige ånd, da føler vi, det har noget at betyde med kæmpe-gudernes gråd ved hans båre, den store lig-begængelse, de give ham, og bestræbelsen for at løskiøbe ham fra hel, som afrunder balders-mythen til et dramatisk heelt, der spørger om sin mage.
balder blev nemlig brændt på sit skib ringhorn  tilligemed nanne, som tog sin død af sorg, og selv rimthurser fældte tårer, men skibet var aserne ikke istand til at skyde fra land, så dertil måtte hentes en hex, hyrrokin fra jetteverden, som kom ridende på en ulv med en hugorm til bidsel, og da foer skibet ud ved det første stød, men der sprang ild af bedingen og jorden skjalv, hvorover thor blev så bister, at han nær havde givet hexen hammerslag i hyre.
frigge gjorde imidlertid vitterligt, at turde nogen ride til helhjem og byde dronningen der løsepenge for balder, da skulde han være hendes nåde vis alle dage, og odin havde en tjener, ved navn hermod, som tog sig det vove-stykke på, fik sleipner til låns og slap lykkelig og vel både frem og tilbage. til vidnesbyrd bragde han odin guldringen drypner, som var brændt med balder og fik derved den egenskab at føde otte nye ringe hver niende nat, og fra nanne bragde han frigge et slør, men fra hel bragde han den besked, at når alting i verden, både levende og dødt, vilde græde for balder, da, men også kun da, skulde han komme tilbage. aserne sendte nu også virkelig bud til al verden om at græde for balder, og der blev hvad man kalder en almindelig gråd, men der sad dog en hex i sin hule, som sagde fræk til asernes sendebud:
med øinene tørre
kun tykke vil græde,
mig båder ei balder,
bleg eller rød;
hel, som nu har ham,
beholde ham kun!
dette malerie, kan vi frit sige, er ikke blot skiønt i nordiske men i alle menneskelige øine, ja, jeg er vis på, at selv  grækerne, når de var i ånde, vilde beundre og tilegne sig det; thi det fremstiller et træk af menneske-hjertets historie, som er rørende under alle himmelegne. denne hovedets poetiske afsked med barndommens billede, som hjertet dog ikke vil slippe, så det må rives bort med vold og magt, og slipper dog ikke uden et glimt af håb om en mulig gientagelse af det forlorne, denne afsked har vel hos nordens kæmpe-skjalde et ganske eiendommeligt præg, men er dog alle poetiske naturer igrunden velbekiendt, og selv løftet af lokes spodske datter, og hexens gråd for balder med tørre øine, forklarer sig selv, da vi alle føler, at guld-alderen forsvinder dog kun, fordi den ikke fuldelig tilfredsstiller vort hjerte, og hexen, der ikke vil græde for guldet, hvori hun aldrig havde deel, kiende vi også nok, om vi end ikke så lige veed om vi skal kalde hende selvklogskab, selvrådighed eller misundelse.
slåer nu balders-mythen selv naturhistorisk således igiennem hos os, da kan vi forud vide, den gåer giennem hele verdens-historien, og jo mere vi kiende til den, desmeer vil vi også beundre vore gamle skjaldes historiske blik; men vi vil her af flere grunde indskrænke os til, hvad der ligger os nærmest i vor nyeste historie.
gåer vi således blot tre århundreder tilbage, da finde vi, forholdsviis, en barndommens guld-alder i norden, da balder og nanne syndes gienfødte med “barnet i bethlehem”, og kirke-sangen på modersmålet, og de gamle kæmpers ihukommelse lyslevende i kæmpeviserne, og i det attende århundrede har vi et billede af balders død og lig-begængelse, der kun er alt for træffende; thi den franske spottefugl støber da for vore øine kuglerne, som den tydske troskyldighed skyder ud, og nordens barne-tro synker livløs på bane-tuen, ja, jorden holder virkelig på liget, til bespottelsen kommer  som en hex fra jetteverden og støder dødning-skibet fra land, så bedingen gnistrer og jorden bæver.
med det ny århundrede dukker imidlertid både frigge og hermod op, så sleipner sadles for vore øine til helrid, og vi see hermod komme glimrende tilbage både med ringen til odin og sløret til frigge; thi den dramatiske poesi har altid nogen lighed med en reise til de dødes rige, og i vort norden var den så kiendelig stilet på at tilbagekalde guld-alderen i hele sin glands, at man kunde fristes til at tænke, en af os havde selv gjort mythen om hermods helrid på sleipner for at løskiøbe balder, til at betegne det. ja, allerede samtiden mærkede det, og efterslægten vil ikke glemme det, at hvad der udmærkede nordens skjalde i det nittende århundrede fra deres store medbeilere i andre lande, var det samme, som strax ved første øiekast skiller hermod fra hermes, asernes fra olympiernes herold og sendebud til de dødes rige; thi det er den dybe hjertelighed og det sværmende håb, så langt fra at lege med livet i åndens verden, at selv den muntreste skiemt har en alvorlig baggrund, hvor frigge svæver, som en majestætisk bedrøvet balders-moder, hvis tåre-blik mildt bevæger skjalden, så for at trøste hende prøver han, som hermod, selv på umuligheder. dog, det allermærkeligste, såvelsom det glædeligste er endnu tilbage; thi vel skedte det umulige heller ikke i det nittende århundrede, men der skedte og skeer dog hvad andre folk vil finde ligeså umuligt og kalde ligeså utroligt, som hermods hjemkomst fra hel med ringen og sløret, så det er klart, at vind var det hverken med nordens ånd over os, eller med sleipner under os, eller hvem kan nægte, at den historiske kiæde, vi nu kan opvise ikke blot mellem nordens men mellem  al verdens storværk, er en drypner fra balders-bålet, som ikke mange guld-kiæder kan måle sig med, og hvem har øie for menneske-naturen under det ægte mythiske hjerne-spind, uden at see rosen-sløret med guld-blomsterne, der vel ei kan slukke men formilder dog frigges dybe hjerte-sorg, så den møder os kun, som dannekvinden tit, med et vemodigt men livsaligt smil.
dog, hvad jeg især må henlede de unge herrers opmærksomhed på, det er den mandighed, hvormed aserne bar deres sorg, selv da de måtte opgive det sværmende håb, at balder enten kunde kiøbes eller grædes tilbage fra hel, så de hverken fortvivlede eller lagde hænderne i skjødet, men skabde, da guld-alderen var forsvundet, med dåd en sølv-alder, som edda siger: at på det sølvtakte glitner, som breidebliks efterskin, boede balders og nannas søn, og opgav ingenlunde håbet om, på hin side valhall, at samles med balder påny i det guldtakte gimle.
ja, efter balders død er det først både tyr og thor træde ud af dunkelheden, og kæmpe-livet udfolder sig i det mangfoldige storværk, der, efter dommedags-slaget på midgards-ormen, skal krones med alle asers opstandelse på den gienfødte jord, der, som vola synger, i takt med hesiodos, bærer atter korn af sig selv, men, som hun synger i nordens egen tone, stråler forklaret med den hjemkomne balder.
aser da mødes
på ida-sletten,
sammen de tale
om sager gamle,
om torne-banen,
om fortids runer
og fimbul-tyr!
atter da findes
i efter-tiden,
på grønsvær-gulvet,
de gyldne tavl
fra asa-legen
i arildstid!
forgæves havde ikke blot vi redet sleipner, forgæves bragt syn for sagn fra de dødes rige, men forgæves omtonedes vi af fugle-sangen både fra syden og norden, forgæves omsvævedes vi af olympens og asgårds ånder og diser, med alle helte-slægterne, som guld-kiæden omslynger, hvis ikke den næste slægt i norden reiste sig i kæmpernes ånd og fortsatte det store levnets-løb, hvis kiendemærke er kæmpeskridt, med guld-alderen bag sig og gylden-året for sig. kun dette nordiske kæmpeliv med det deiligste mål, en dødeligs øie kan skimte: guld-alderens gienfødelse i klarhedens glands, kun dette ægte menneskelige kæmpeliv, og ingen vild bærsærke-gang giennem blodbad til det store beenhuus, var det, jeg sværmede for i ungdoms-årene, stræbde i manddoms-tiden, såvidt kræfterne rakte og øieblikket tålde, at udtrykke, og vil i alderdommen ikke blot rose og oplyse, men, om jeg kan, også hos en håbefuld ungdom fremkalde, vis på, at et sådant kæmpe-liv er ikke blot det bedste herre-liv på jorden, men også det eneste, der kan trives og blomstre hos os, fordi den nordiske natur er i folket ei mindre uforanderlig end i fjeldet og i havet!
således vilde jeg tænke og tale, om så edda kun var et kul i heklas kiedel, eller om så ingen kunde see andet i balders-mythen end sommer-solhverv, men således kunde jeg vist nok hverken tænkt eller talt, hvis ikke nordens ånd i sin apollo-tid havde udtrykt det samme i  dunkle men dybe orakel-svar, i sit naturlige billed-sprog, altså i nordens myther; thi da havde der jo ingen nordens ånd været til, og tænker nogen endnu, at skjaldene på anden omgang selv skabde ånden, som drev og opflammede dem, ånden, som også i dette øieblik er over mig, da beviser det dog vel ikke, at vi er guder, som har gjort umuligheder, men beviser dog vel kun, at åndløshed er blevet rædsom stor, himmelhøi af vext og verdensbred over skuldrene, så det er på tiden, at aserne igien knuse ymer jette og bygge en ny historisk-poetisk verden af hans uhyre krop!
såvist da, som der har svævet en ånd over norden, en ånd over kæmperne, der opoffrede sig for udødelighed, en ånd over skjaldene, hvis asa-mål og kæmpe-viser gik fra mund til mund, fra slægt til slægt i århundreder, en ånd over kvinderne, som ikke blot lånde skjaldene øre, men lånde kæmperne deres deilige stemme til skib, som har altid bør over bølgen blå, og endelig ånd over de gamle sagamænd, hvis ord-strøm på island frøs fast til pergamentet, så vi kan see det for vore øine, ja, ligesom tage og føle derpå, at det var en mageløs levende anskuelse af tidens løb og menneskets idrætter, hvoraf den strøm udsprang; så vist, som alt dette, er det jo dog også, at det førstefødte ord af denne kæmpe-ånd, altså nordens myther, måe være æbler, der faldt ikke langt fra stammen, ikke længere fra ygdrasil end idunne, der trolig har giemt dem i barmen, for, efter sin hjemkomst, dermed at vederkvæge og oplive brage og alle aserne, for tidlig gamle og grå, da de end har kæmpeskridt at giøre, storværk at øve, valhall at værge, gimle at vinde! ligesom vi da i ygdrasils-mythen  lettelig finde det hemmelige bånd, der sammenknytter forældre og børn i tusinde led, og ligesom vi i mimers-mythen umulig kan miskiende den islandske sagamand, der sidder på grændserne af jette-verden, klog af erfaring, og blander den klare miød, af honning-duggen fra ygdrasil, til det sidste, store brage-bæger for kæmpeskridtet i levende oplysning; således må nødvendig også guld-alderen og gylden-året stråle os imøde fra breidablik og balders-bålet, ja, fra balders-mythen, der åbenbar er guld-nøglen til alle valhals dørre, selv til den gamle, hvorom odin synger i grimners-mål, at “få ikkun lære med låsen besked!”
allerede tit og måskee for tit har jeg anmærket, at den nordiske mythologi forholder sig til den græske, som verdens-historien til menneske-naturen, men hvad enten dette forhold har været mig selv så soleklart, at jeg fandt al nærmere oplysning overflødig, eller så dunkelt, at jeg ikke turde prøve på at klare det, så har jeg hidtil ganske ladt det være deres egen sag; men iaften slåer det mig dog, at i alt fald er det morsomt nok, at dette forhold allerede speiler sig i gudernes bopæl, da bjerget olymp er et så naturligt opholdssted som nogen ørn eller ugle kan forlange, og staden asgård derimod noget, der selv har en historie, og sætter os midt ind i en folkelig udvikling. hvad der imidlertid slåer bedre igiennem, er sammenligningen af de to gamle: kronos og odin, med samt deres tre sønner, thi hos grækerne bliver den gamle afsat og riget deelt som et rov mellem sønnerne, men i norden beholder den gamle spiret, og en af hans sønner, nemlig balder, bliver offeret, ligesom vi veed, natur-livet begynder med en barndom, men det historiske folkeliv med en stamfader, høvding og stad-bygger. betragte vi nu odins-sønnerne: balder, tyr og thor ved siden ad kroniderne: zeus, poseidon og pluto, da ligne de vist nok på rad slet ikke hinanden, men fordi menneske-livet, fra hvilken side det end sees, dog  er eensartet, så opdager vi let, at balder svarer til kronos, tyr til zeus, thor til poseidon og odin til pluto, som de samme menneskelige grundtræk i forskiellig stilling. uagtet derfor balder egenlig udtrykker folke-livet i hele dets oprindelige friskhed, glands og enighed, så er dette dog også en historisk barndom, der har grundtræk tilfælles med den naturlige, og derfor lade, som vi hørde, mytherne om kronos og balder sig godt sammenligne. ligeledes udtrykker tyr folke-livet i sin dristige ungdom, da æren gåer over alt, men ungdommeligheden er dog den samme, som grækerne satte på thronen med zeus, så en græsk ungersvend med nordisk anskuelse vilde efterligne tyr og en nordisk med græsk anskuelse efterligne zeus.
det sidste kan nu vel synes talt i tåget, da hvert folk naturligviis følger sin anskuelse, men vi veed dog nok, at den konstige dannelse, vi i flere århundreder har arbeidet på, førde meget unaturligt med sig, og dertil hørde en gruelig romersk eller i bedste fald en mådelig græsk anskuelse af livet, som ret med flid anpristes ungdommen, og udbredte sig såmeget des lettere, som den smigrer en tilbøielighed, der under alle himmelegne falder ungdommen naturlig nok. selv i norden blev det derfor den sædvanlige tankegang hos de “unge herrer”, både at forgudelsen af barndommen og sorgen over dens korthed var et sværmeri, man kun til nød måtte tåle hos damer og digtere, og at kroniderne var nødt til at afsætte deres gamle fader, da han gik i barndom. hvor unordisk en sådan tankegang er, har vi alt seet på balders-mythen, og hvor uhistorisk den er, lærer hele verdens-historien, da folke-livet allevegne blev forvirret, ulykkeligt og tidlig gammelt,  hvor barndommen glemdes og alderdommen foragtedes, men at tankegangen også kun er mådelig græsk, det seer man ikke blot af den omhu, hvormed alle grækenlands berømte lovgivere stræbde at hindre ungdommen fra i det borgerlige selskab at efterligne zeus, men allertydeligst af kronos-mythen i sin heelhed; thi den melder, at zeus kun besteg thronen efter en frygtelig tiårs-krig, og det endda kun ved hjelp af de hundredarmede jetter og de eenøiede cycloper, som han løste af deres lænker og opkaldte fra tartaros. uagtet altså græker-ånden betragtede barndommens fordrivelse og ungdommens overmagt som en natur-nødvendighed, var den dog ingenlunde blind for det sørgelige deri, og deelde derfor sine kræfter lige mellem de stridende, så det kun var de vilde lidenskaber på kronidernes side, der gjorde udslaget. ære havde zeus da, selv efter grækernes tankegang, ingenlunde af sin seier, men måtte, som andre tyranner, trøste sig med magten og de mange nydelser, den gav, og hvor tidlig den græske ungdom, trods alle optårnede hindringer, efterlignede ham, see vi klarest i alcibiades og alexander den store, så her vilde norden ret have havt grund til at triumphere, hvis vor historisk-poetiske anskuelse endnu var ligeså levende, som da tyrs-mythen udsprang og gjorde sin virkning.
gridskheden på alt, forbundet med en mageløs styrke, deelde grækerne meget naturlig mellem tre hundredarmede jetter, ligesom den deler sig selv i grændseløs herskesyge, egennytte og glubskhed; men nordens ånd samlede den også meget historisk i fenris-ulven, som et uhyre, man vel i begyndelsen kunde lege med, men hvis gab, når den blev fuldvoxen, vilde nåe fra jorden til himlen og være et bundløst svælg, så det gjaldt om at fåe den for svarlig bundet alt i sin opvext; thi vel voxde den ligefuldt og gjorde tilsidst en stor ulykke, men man vandt dog frist til ragnaroke. et sådant uhyre, lærer nemlig historien, der opvoxer i alle hovedstæder og borgerlige selskaber, af forvovne kroppe, altid umættelige, tilsidst utallige, snu og alt overlegne, og dette pøbel-uhyre vil altid ståe til den dristige ungdoms tjeneste, når den vil efterligne zeus, men aldrig bindes forsvarlig uden ved en dristig ungdoms hjelp, som efterligner tyr!
her ståer vi da ved tyrs-mythen, der ganske dreier sig om fenris-ulven, broder til midgårds-ormen, der voxde i verdens-havet til thors banemand, og broder til hel, som i niffelheim eller tågehjemmet, med alle dødens kræfter, rugede over deres rov og fremfor alt over balder, og alle disse tre uhyrer var børn af loke med hexen angerbode eller ulykkes-fuglen.
fenris-ulven måtte aserne, efter nornernes dunkle villie, opføde i deres egen gård, hvis fristed de ingenlunde turde besmitte med hans blod, skiøndt de vidste, han i ragnaroke skulde blive odins banemand, og da han dog snart blev så balstyrig, at næsten ingen kunde nære sig for ham, var det åbenbar knuden at fåe ham forsvarlig bundet, og dog måtte ikke heller det skee uden med hans villie, så sagen syndes reent fortvivlet. to stærke bånd havde aserne vel fået gjort og overtalt ulven til at prøve, men de var brustet som sytråde, såsnart han rørde sig, og vel havde de omsider fået en lænke af dværgene, som var ægte, men den var ulven for gammel til at prøve, for netop, at den såe ud som en tynd silke-snor, det gjorde ham mistænkelig, og alt hvad aserne både med det onde og med det gode kunde bevæge ham til, var, at han vilde  vove på det, når en af dem vilde stikke sin hånd i hans gab, til pant på, at når han ikke kunde sprænge båndet, de da vilde løse ham. det var hårde vilkår, syndes aserne, som på en måde havde en ond samvittighed, men dog besluttede den djærve tyr at giøre et stort offer for det almindelige bedste, og stak virkelig sin høire hånd i ulvens gab, mens de andre bandt ham, men fik den da også bidt af i albu-leddet, såsnart ulven hørde, hvad meningen var, at aserne vilde ikke løse ham, førend det med tiden blev soleklart, at han slet ikke kunde sprænge båndet. den dag, vidste nemlig ulven nok, kom aldrig, da aserne naturligviis vilde blive ved at sige, at hvad der ikke var skedt idag, kunde måskee hændes imorgen, og vilde, efter spådommen, i alt fald times engang før ragnaroke, og det var kun en dårlig trøst, så man kan ikke fortænke ulven i, at han tog på at tude ganske frygtelig, men man kan heller ikke fortænke aserne i, at de, for at fåe ørenlyd, stak ham et sværd i gabet, med odden i over-læben, og således ligger han kneblet til ragnaroke og frådende fælt på lyngholm i sorte-søen. lænken gleipner, som holder ham, er for resten gjort
af kattefods døn
og kvinde-skiæg,
af bjerge-rødder
og bjørne-græs,
af fiske-ånde
og fugle-mælk;
så den har åbenbar været ligeså vanskelig at smede, som den kan være at sprænge.
således blev da tyr en krøbling, hvad loke naturligviis lader ham høre i nidvisen, men fåer det bidende svar:
tungt er at bære
hvad begge vi leed,
du på din ære
og jeg på min hånd!
og hermed er tyrs-mythen endt, uden forsåvidt, at den eenarmede endnu i ragnaroke drages med helved-hunden garm og falder seirende.
alt dette var nu vel længe glemt, undtagen på island, men sålænge vi har en tirs-dag i hver uge, tænker jeg nok, man herefter vil huske det; thi dels klinger det morsomt nok, og dels behøver man blot, med lidt historisk kundskab og poetisk overblik, at anvende mythen på nordens ungdom i det hele, for at finde en ordenlig forbausende lighed, så jeg har selv ondt nok ved at troe mine egne øine. det er nemlig ikke nok med, hvad man strax seer, at nordens ungdom har sværmet og raset langt meer for æren end for herredømmet, altså efterlignet tyr, hvis navn betyder ære og hvis opoffrelse vandt den, og dog er dette allerede store ting; thi det er grunden til, at norden giennem alle tidsrum har beholdt sin frihed og selvstændighed, medens grækerne tidlig tabde, og seent eller aldrig tilbagevinde deres. de hundredarmede er nemlig ikke stalbrødre, man kan løse idag og binde ligegodt imorgen, og i folke-historien, hvor den glubende ulv er det mest træffende billede på det frygtelige uhyre, hvis frihed er tøileløshed, følger samfundets opløsning, som et ragnaroke, nødvendig på uhyrets stalbroderskab med den dristige ungdom. nei, hvad der ordenlig forbausede mig, var et verdenshistorisk lyn, hvorved jeg såe, at romer-riget, der opslugde både grækenland og hele den gamle verden, var åbenbar den verdenshistoriske fenris-ulv, så det var af en meget naturlig, moderlig  drift, at ulvinden opammede romulus. seer man nemlig først det, da gåer der et historisk lys op over hele tyrs-mythen, så man seer livagtig, hvordan den springer ud af skjalde-munden og sætter hele norden i bevægelse; thi vi behøver blot at tænke på, hvad indtryk rygtet om romer-riget, i pompeis og julius cæsars dage, måtte giøre på nordens kæmpe-ånd, for i tyrs-mythen at see et levende udtryk deraf, og den “gothiske udvandring” er os da en verdenshistorisk indvandring af tyrs-hånden i ulvs-munden, hvor den også ganske rigtig forsvinder! ja, jeg kan jo nok vide, at dette er hverken så slående eller så fornøieligt for alle, som for en gammel historiker og romer-fiende, og da jeg aldrig før har seet de nordiske udvandringer speile sig i tyrs-mythen, svæver det hele naturligviis endnu så dunkelt for mig, at jeg nok lader være at klare det for andre, men da jeg af erfaring veed, at det første glimt af et stort syn er det fornøieligste, må jeg dog prøve på at dele det med dem, mens det er varmt, for jeg er aldeles vis på, at jo meer det dages i verdens-historien, og jo nøiere man seer til, des klarere vil det sees, både at de tre store udvandringer: den gothiske, angelske og normanniske var til det “almindelige bedste”, og at de, som et værk af nordens ånd, også ganske rigtig speile sig i nordens myther. uden derfor at ville give dem et klarere overblik end jeg selv har, må jeg dog pege på frankerne, der ved rhinen satte romer-riget grændser, og blev et historisk bånd, der ligesom gleipner, godt kan siges gjort af “kattefods døn og kvinde-skiæg”, og alt hvad meer der findes i den lette og luftige lænke til fenris-ulven, og skiøndt intet andet er så umiskiendeligt som tyrs-hånden i gotherne, der bogstavelig opslugtes af ulven i spanien og  italien, så skimter jeg dog også sværdet i normannerne, der virkelig kneblede den romerske ulv, så den latinske tuden over barbariet sågodtsom holdt op; thi hans følgende udbrud ligner åbenbar mest “fråden” i sorte-søen, som man kan oversætte stile-mageriet!
det er fantasteri, lutter fantasteri, siger latin-skolen, eller da den, ligesom fenris, har besværligt ved at bruge munden, tænker latin-skolen, og jeg svarer: ja, naturligviis, hvad skulde det andet være! jeg har jo selv sagt, at nordens mythologi er en fantastisk verdens-historie, og nordens ånd ligner altid sig selv, ligesåvel når han forklarer sine myther, som da han gjorde dem, og det lønner sig her såmeget mindre at trættes med latin-skolen, som vi jo veed, den kalder selv “æren” fantastisk, når den beståer i andet end en romersk triumph og en latinsk oration.
heller vil jeg giøre dem opmærksom på, at det virkelig for øieblikket synes, som om tyr selv var vandret ud med anglerne; thi skiøndt jeg troer, det er kun en øine-forblindelse, så kan jeg dog ikke nægte, det seer meget betænkeligt ud. vi veed således alle, at når man for øieblikket nævner det “unge tydskland”, det “unge norge”, det “unge sverrig” og selv det “unge danmark”, da mener man noget, der skal ligne det “unge frankerig”, det “unge italien” og det “unge grækenland”, altså ligne zeus eller jupiter, medens den “engelske ungdom” er den eneste, der åbenbar langt mere ligner tyr, sværmer og raser for æren, og sætter sin ære i at forberede en dådfuld manddom og en rolig herskende alderdom.
ja mine herrer! der kommer ikke noget ud af at klynke og klage, og det er heller ikke min skik, men der kommer heller ikke noget godt ud af at buldre og brumme, som jeg ikke  kan nægte, har været min feil, og derfor vil jeg ingen af delene; men sandt er det, at det seer lidt fortvivlet ud med folke-livet og det borgerlige selskab, selv i norden, hvad vist nok ligesåvel er den plutoniske alderdoms som den zeusiske ungdoms skyld, men hvad dog kun ungdommen kan råde bod på, fordi kun den har mod og kraft til at bryde bane hvor æren vinker, og kan trøste sig ved, at når først ungdommen ligner tyr, vil inden kort tid manddommen ligne thor og alderdommen odin, og norden sig selv, sin herlige fortid, sine dybe myther, sin verdenshistoriske kæmpe-ånd! og jeg håber, ja, jeg troer virkelig, at nordens ungdom vil det; thi det nittende århundrede har allerede viist, at her er dog langt flere levende og langt dybere spor af nordens guder end man seer i tirsdag, onsdag og torsdag, og dog spåe allerede disse på hele folkets læber folke-åndens seier og kæmpe-livets udødelighed i norden! blodet er aldrig så tyndt, siger ordsproget, det er jo dog tykkere end vand, og derfor tør jeg håbe, at jo skiørere vi føle blodets bånd er blevet, des mindre vil vi, på begge sider nænne at stramme dem, og hvor nordlyset skinner, vil ungdommen selv i vinter-natten see, at hver seier, der vindes i pagt med de hundredarmede, måtte man være evig ung for at høste andet end skam og skade af, men hver seier, ungdommen vinder over sig selv, giver æren forlods og en høi liv-rente fra slægt til slægt!
det var nu just heller ikke græker-åndens mening, at jordiske mødres børn, om de end var sønner af zeus, skulde i ungdommen rase for herredømmet, det see vi på de tolv “herkuliske arbeider”, der dels forrettes til fædrenelandets gavn og dels af lydighed mod en svag hersker, men den samme vaklen og henviisning til de hundredarmede,  som vi finde i kronos-mythen, røber sig dog, såsnart vi stille dionysos eller bachos ved siden ad herakles, og kiender vi noget til grækenlands historie, da veed vi, at selv i sparta, som dog var heraklidernes hovedstad, blev septeret forvandlet til en thyrsus-stav, omtrent på samme tid, som alexander den store udtømde ungdoms-kraften på sit aldeles bachantiske tog til indien, så det græske folke-liv, med den mageløs deilige sommer, gav netop døden den rigeste høst! naturen gåer nemlig, om end ikke hvert øieblik, så dog i “tidens længde” tilsidst over optugtelsen, og dette, som vil være nordens lykke, var grækerens ulykke, så med al deres konst kunde de ikke hindre de “olympiske lege” fra at udarte til en blot næve-fægtning, hvori de forvovneste kroppe nødvendig tilsidst på tyrkisk løber af med prisen, og det er høist mærkeligt, at vi selv i zeus-mythen kan see, det har slået græker-ånden, skiøndt den, naturligviis her, som allevegne, lader pandora smække låget i, førend fortvivlelsen slipper ud.
ved at dele herredømmet, om end uligelig, mellem de tre kronider, og lade jordens overflade, som et midgård eller mandhjem, være en fælles skueplads for deres virksomhed, meende således græker-ånden at have tålelig godt sørget for lige-vægten, der dog alt ved zeuses overvægt igrunden var udelukt, og denne konstens opgave, at forene ligevægt med overvægt, seer vi let, var en umulighed, der måtte blive livets plage ei blot på den flade jord, men selv på olympens top. det såe imidlertid græker-ånden også; thi vel høre vi hos homer zeus prale af, at om end here og alle de andre guder hængde sig i den ene ende af kiæden i hans hånd, så kunde han alene dog løfte dem, med samt hav og jord, og nedhvirvle dem i  afgrunden, men han må have været meget ung, da han sagde det; thi da here og pallas athene engang fandt, at han misbrugde sin frihed, og vilde binde ham, da høre vi, han slap kun ved at kalde den hundredarmede briareus til hjelp. vist nok kan man sige, det var en egen sag, da talen her er om en kamp med damerne, hvori de unge herrer, om de end har samsons styrke, måe tabe slaget, men deraf vilde jo dog kun følge, at overvægten var på en anden side end de unge herrer drømde, og desuden høre vi endnu langt forskrækkeligere ting om zeus i striden med typhon.
ja m. h. de er formodenlig vant til altid at tænke dem zeus med ørnen og lynstrålen på olympens åse, som bæve ved hans nik, for anderledes seer man ham sjelden eller aldrig i latin-skolen, og under det billede har det altid faldet både indbildnings-kraften og ungdommen naturligst at betragte sig selv; men ligesom erfaring allevegne lærer, at det også med ungdommen gåer raskest ned ad bakke, således lærer erfaring også, at indbildnings-kraften svækkes med tiden og det i des høiere grad, jo stærkere den har stræbt efter enevolds-magten, så når det var de to, zeus gik for, måtte det nødvendig gåe ham skævt engang. det rykker da nu også græker-ånden ud med i typhons-mythen, hvor vi hører, at dette frygtelige uhyre, søn af jorden og tartaros eller hede helvede, med hundrede slange-hoveder, som kunde både snakke, giøe og brøle, og med ildsprudende øine, nødte ikke blot alle guderne til at flygte til ægypten og skjule sig i dyrene, men fik, i en tvekamp, omsider så aldeles bugt med zeus, at han skar alle hans sener ud og giemde dem i en bjørnehud med drage-vagt.
dette klinger nu vist nok alt for fabelagtigt om den “almægtige” zeus, og vilde naturligviis heller aldrig skedt, når det havde hængt rigtig sammen med hans almagt, men hvad enten vi betragter den herskende indbildnings-kraft i daglig erfarings lys, eller den græske mythologi i verdens-historien, så opdage vi dog let, at tvekampen med typhon er kun alt for virkelig, og udfaldet kun alt for vist; thi når den vantro, formastelige selvklogskab fåer fingre på indbildnings-kraften, da er den uden redning forloren, og hvordan det gik alle olympens guder, da den blev mægtig i grækenland, det veed enhver skolepog, så man må kun undre sig over, at græker-ånden kunde forudsee det uden at fortvivle. den undgik det naturligviis også kun ved at gribe til et fortvivlet middel, idet den lader pan og hermes ikke blot stjæle senerne til zeus, men sætte dem på igien, så han kom til kræfter påny, og fortsatte krigen med torden og lynild, til typhon endelig måtte flygte ned til tartaros og fik bjerget ætna over sig, hvorunder han vel sprætter og spruder ild endnu den dag idag, men må dog lade guderne i fred. her seer vi da hermes ikke blot som hvad han var fra vuggen af, men som liv-chirurg; thi vel giver mythe-smeden ham pan til hjelp, men det vil ikke sige stort, da man ellers ikke veed, han kunde giøre andre konster end blæse folk et stykke og kyse dem med ingen ting, så det måtte vel være hermes, der skulde giøre det mester-stykke, og, skiøndt han var en tusind-konstner, tør man dog nok sige, man vil see det først. ganske turde jeg imidlertid dog ikke forbigåe græker-åndens fortvivlede udvei, da det er ganske rigtigt, at den græske philosophi prøvede på at vække zeus forklaret op, og tog på en måde pan til hjelp, forsåvidt det immer er hvad man kalder pan-theisme, hvor med philosopherne vil råde bod på den tomhed, der altid udspringer af åbenbar vantro og ånds-fornægtelse; thi vel var det hidtil kun blændværk, ligesom de gamle guders opstandelse på skuepladsen, men dels stadfæster det dog græker-åndens klare natur-anskuelse, og dels ønsker jeg selv, at det nu må lykkes hermes at giøre sine sager meget bedre i grækenland, så zeus virkelig kan komme til kræfter igien og fåe bugt med typhon!
ja, vi veed alle, der er et “ungt grækenland”, som har vundet sine sporer ved at afkaste tyrke-åget, og vi lever jo virkelig i en tid, da hånden ikke alene øiensynlig giør mechaniske mester-stykker, som hidtil var utrolige, men da det indvendige, der svarer til den, altså den ægte hermes, under visse vilkår kan giøre underværker, så umuligt kalder jeg det ingenlunde, skiøndt det vil findes meget vanskeligt, at grækenland kan blomstre op igien i sin gamle folke-ånd, ligesom vi alt har begyndt at træde op i vores. uagtet nemlig indbildnings-kraften ligesålidt bliver ung igien på sine gamle dage, som nogen af os, så kan den dog, ligesom vi, under gunstige omstændigheder, på en måde forynges, og det skeer, når der virkelig udvikler sig forstand på dens verden; thi da svæve dens skabninger ikke blot for os som klare skygger, men leve op hos os, som gamle minder, der vel fattes ungdoms-kraften, men er dog ingenlunde magtesløse, så “med list og med læmpe” kan de endnu udrette store ting. hvorvidt nu det kan lykkes ny-grækerne, der vågne op af en dvale, som har varet giennem hele middelalderen, og vågnede uden ånd, men med alle deres gamle feil og fordomme, det er vist nok et større spørgsmål, end deres selvbudne hovmestere, enten de tydske eller de franske, drømme om, men klart er det, at vi nordboer måe prise os  lykkelige fremfor grækerne, at vort folkeliv i sin ungdom ei udtømde sine kræfter for øieblikkets glimmer, men forberedte sig med ære på manddoms-værk, og trøstede sig ved alderdommens glands; thi vel er der også hos os endnu store hindringer for livets fornyelse i ånden, men ånden er dog over os, og åbner os et overblik af menneske-livet i det store, der ikke blot oplyser, men opmuntrer. ja, da det endog undtes os, tidligere end grækerne selv, at bestige olympen og nyde den rige udsigt over det blomstrende hellas, så kan det neppe feile, at oplever grækerne nogensinde det held at fornye og forklare deres gamle dage, da vil det ei være uden hjelp fra norden, hvor der fra hedenold forberedtes en verdenshistorisk oplysning, der helbreder menneskens børn for den grille at ville omskabe hinanden, og lærer dem derimod at gribe de rette midler til udvikling og forklaring af det ædleste og bedste, hvortil de er skabte og skikkede! da skal man også i grækenland vide at tale om tyr og hans høimodige opoffrelse, som et anderledes godt ungdoms-speil end kronidens selv-ophøielse, som førde til den dybeste fornedrelse, strax under de hundredarmedes vinger og snart under typhons morder-stål!
mine herrer! jeg vil håbe, de har mærket, at jeg virkelig har havt et godt forsæt og en reen hensigt, virkelig havt isinde at forbedre mig og blive ordenlig, ret hvad man på et catheder kan kalde dydig: både ædru og alvorlig, meget tydelig og lidt kiedsommelig, for, uden at rose mig selv, så lagde jeg ordenlig en plan til det i forrige uge, efter spasen med dværgene, og jeg har jo ganske alvorlig foredraget grækers og nordboers mythiske betragtning af barndommen og ungdommen, så selv den lærde tydsker måtte indrømme, at det stod i en vis forbindelse både med naturen og de moralske ideer, og at, om der end var levninger af det gamle sværmeri, så var det dog i skolemester-stil og intet sværmeri for damerne!
nei, det var synd at sige, tænker vist damerne i deres hjerte, og de veed endda neppe, eller har dog neppe nænt at giøre sig det klart, hvor aldeles jeg de to sidste aftener har opoffret dem, blot for at tækkes herrerne, og det ikke engang de unge herrer, som sjelden sværme for skolemester-stilen, men de gamle herrer, og da især den gamle herre, der ståer mig nærmest, altså mig selv. ja, havde jeg ikke både viist det og vidst det før, at jeg er kun meget lidt digter og en halvmådelig historiker, så har jeg i det mindste nu både øiensynlig viist det og fået det tilgavns at 
 vide, ved denne såkaldte historisk-poetiske betragtning af den gyldne barndom og den blomstrende ungdom, hvorunder den halve deel af menneske-slægten, og det, efter alle herrernes tilståelse, netop den smukkeste halvdeel, blev sågodtsom aldeles glemt eller overseet, trods alt det yndige og blomstrende, den har for vore øine, og trods alt det yndige og blomstrende, den har afpræget både i grækers og nordboers myther og oldsagn, så jeg skottede knap til den yndige nanne, hvis kinder blussede og blegnede ved balders-bålet, som våren i skiærsommers morgenrøde, og jeg ændsede slet ikke den blomstrende hebe, som på olympen krandsede gudernes bæger, så selv dødbidere fik lyst til at drikke deraf!
det har jeg gjort, og at det hevner sig frygtelig iaften, det lader sig så naturlig forklare, at jeg vel ingen ret har til at tænke, det er hexeri af damerne, men da jeg dog veed, at damerne kan hexe, såvelsom iris, så har jeg dem virkelig lidt mistænkt for, at de har forhexet det, så jeg nu ståer midt i det og kan hverken komme frem eller tilbage, uden jeg vilde springe både thor og hele manddoms-alderen over, lukt ind i alderdommen, og det er dog alt for halsbrækkende; thi vel har jeg seet folk, og det pæne folk, giøre det spring før i dag, og slippe hvad man kalder glimrende fra det, men det var kun ligesom på jævn jord, i hverdags-livet, hvor meget kan gåe glat, som fra cathedret, i hvad vi kalde det høiere liv, må både gåe galt og findes utilgiveligt. da jeg derfor mærkede, jeg gik i stå, havde det vist været klogest at indrykke i adres-avisen, vel ikke at jeg var gået i stå eller at damerne havde forhexet mig, men dog, at jeg var blevet lidt “upasselig” og kunde ikke have den ære o. s. v. og jeg tænkde virkelig på det iaftes, men dels var det for silde, og dels faldt det mig strax ind, at så  vilde byen gjort en “kieldermand” af det og sagt: nu, det var dog engang et fornuftigt ord, for han er rigtig nok ikke blot lidt, men meget “upasselig” til at holde foredrag både for herrer og damer, men det skulde han betænkt før, og ikke lukket munden så høit op, at, det tænkde vi nok, han fik snart udsolgt, ikke blot sine adgangskort, men sine “græske og nordiske myther og oldsagn”, ja, sine sammenrapsede kundskaber, sine blik og overblik, forvink og eftervink, uden al grundighed, orden og kritik! see, den hevn undte jeg ikke byen, derfor tog jeg mod til mig og stillede mig op ligesom sædvanlig, skiøndt jeg godt vidste, at hvor megen fart jeg end tog, kom jeg dog ikke et skridt videre i aften, fordi det er forhexet, enten så damerne har gjort det eller ikke; men jeg tænkde som så: når du strax gåer til bekiendelse, og siger, du har det håb, at når du, som odin, fåer taget nat til ny råd, så vil det nok gåe bedre næste dag, da vil hverken herrer eller damer være så ubarmhjertige som byen, men tage til takke med hvad huset formåer, skiøndt det er kun meget smal kost, er kun et lille æventyr, som endda må giemmes tilsidst, for begyndte jeg allerede nu med den mand, der var engang, da kom jeg snart til snip, snap, snude, nu er æventyret ude, og det hjalp vist ikke, at jeg, efter min børnelærdom i borgestuen, lagde til: tip, tap, tønde, nu skal en anden begynde, for hvem af herrerne vilde vel løse mig af i denne stilling! derfor seer de selv, at, skal enden blive nogenlunde tålelig, må jeg see at trække tiden ud med hvad der vil falde mig ind, og det, om muligt, således, at tilhørerne dog kan tænke: nu kommer det, eller: nu må det dog snart komme; thi det er nu engang det vovestykke, jeg iaften må prøve: om de kan holde ud at høre på en gammelagtig digter og historiker, som virkelig ståer i den  forlegenhed, at der er noget, han må have sagt, førend han kan gåe videre, og kan dog ikke komme til det, førend det tilsidst plumper ud og giør på en måde opsigt, ligesom disse foredrag på borchs collegium i det hele.
så vil jeg da begynde, som damerne nok veed, alle æventyr begynder på dansk: der var engang en mand, men det var ingen thor og det er intet æventyr, jeg vil fortælle om ham, for jeg kan godt huske, den samme mand var knap af middel-størrelse og gik på to ligesom en af os, skiøndt han gik lidt skævt og det gik også skævt med ham tilsidst, stakkels mand! for historien begynder godt nok, som såmangen skikkelig mands og selv høi embedsmands: han blev student og fik et lille levebrød, men den ender meget tragisk, og ingenlunde, som deres sædvanlig, der fåe de små men visse levebrød, for den ender ikke med: og så døde han, nei, den ender med: og så, efter nogen tids forløb, så mistede den stakkels mand sit lille levebrød, og det, veed de nok, man hos os kalder meget sørgeligt. ja, når en mand døer, som havde et lille levebrød, da tænker man: nu, døe skal vi alle, og ens død, en andens brød, og, der er nok om det; men når en mand, uden at døe, mister sit lille visse levebrød, da spørger alle folk hos os: men hvad skal han da leve af, med kone og børn? svarer man nu: ja det fåer at blive hans sag, da kommer gierne det spørgsmål: men hvad har han da gjort? og således spurgde man da også om den stakkels mand, hvis historie jeg her fortæller, og da man fik til svar: han har ingenting gjort, da slog man hænderne sammen og sagde høit: ingen ting gjort, og dog miste sit levebrød! det er jo dog forskrækkeligt! ja, de leer nok ad det, og det er jo også en latterlig historie, men det mærkeligste, synes mig dog endnu, er det, at jeg ikke mindes mere end dette  ene exempel på, at en stakkels mand i danmark mistede sit lille levebrød, uden pensjon, blot fordi han ingen ting havde gjort, og selv her var der en hage ved, for den stakkels mand havde ladt andre giøre galt hvad han skulde gjort ret, så han mistede dog egenlig sit levebrød, fordi der var gjort noget, som man fandt, var galt; og denne omstændighed, at det i mands minde, og sagtens længere, hos os, har mest været et lille vist levebrød, man sukkede og længdes efter og giftede sig på, og kunde snarere miste ved at giøre noget, man fandt galt, end ved ingen ting at giøre; denne omstændighed tilskriver jeg for en stor deel, at der giøres så lidt hos os, som man egenlig kan kalde manddoms-gierning. det faldt mig ikke engang selv ind, førend da jeg første gang kom til engeland og følde, hvilken pinlig forlegenhed jeg blev sat i, når de spurgde mig: hvad giør i hjemme hos jer? ingenting! det var jo let sagt, for det ligger os immer på tungen, i det mindste for løier, eller af en slags beskedenhed, men i et land, hvor der altid giøres meget, hvoraf naturligviis endeel er galt, ikke sjelden meget galt, men dog også endeel godt, og ikke sjelden forbausende stort, der, når man spørges om gierningerne herhjemme, at svare: ingenting, det er dog ikke så let, og jeg har snoet mig som en ål for at undgåe svaret, ved at fortælle vidt og bredt om alt, hvad vi tænkde på at giøre, og om alle de forsigtigheds-regler, vi daglig indpræntede os, for ikke at giøre noget galt, som engelskmændene så tit; men hvordan jeg vendte og dreiede mig, så blev engelskmanden ved sit, som er hans gamle vane, og jo meer jeg havde at udsætte på de engelske gierninger, des ivrigere spurgde han: ja, hvad giør da i? og det forbistrede “what do you do?” det glemmer jeg aldrig, om jeg så blev hundrede år, og det pinde mig lige til sjælen,  fordi jeg følde, at den forstokkede engelskmand har igrunden ret, det første hos en mand er, at han selv giør noget, som kan vise, hvad han duer til, siden kan han tale med om, hvad man helst skal giøre og hvordan, men før er det kun snak, og duer en mand til noget, da lærer han tit ved at giøre noget galt og fåe skam for, at giøre noget godt, som han har ære af. hvor kæphøi jeg derfor end var, det første, jeg kom til engeland, og kunde prægtig kritisere hele den engelske virksomhed, som langt mere håndværksmæssig end videnskabelig, langt mere håndfast end åndelig, og langt mere beregnet på vinding end på det almindelige bedste, så faldt dog kammen på mig efterhånden, som engelskmanden mødte alle mine kritiker med den simple sandhed, at når man forud vilde tænke på alle mulige ting og tilfælde, måder og misbrug, da fik man virkelig ingen ting gjort, og sluttede så regelmæssig med spørgsmålet: eller hvad giør vel i? herved måtte jeg nemlig omsider gåe til bekiendelse, både på mine egne og på mine landsmænds vegne, og tilståe, at, skiøndt vi havde både lyst og evne til at giøre meget godt, så tænkde vi dog såmeget på de visse levebrød og på alle mulige ting, hvoraf det ene skulde giøres og det andet ikke forsømmes, og på alle mulige hindringer og misbrug og miskiendelser af rene hensigter, at vi rigtignok ingen ting gjorde, som var værd at tale om. til dette skriftemål har jeg intet at lægge, undtagen, at det naturligviis kun giælder herrerne og slet ikke damerne, dels fordi damerne netop hos os sjelden er ledige, og dels fordi deres egenlige bedrift må være en hemmelighed. det har jeg også lært i engeland; thi da jeg der gjorde mig så næsviis at spørge, hvad damerne bestilde, siden man aldrig såe dem i vindvet og sjelden på gaden, og de gik, som jeg hørde,  ikke i kiøkkenet, klædtes mest som markens lilier, der hverken sye eller spinde, og syndes mig heller ikke at læse eller lære meget, da fik jeg det korte svar: det er en hemmelighed, og skiøndt jeg i førstningen loe kiækt ad det, så har jeg dog siden også deri måttet give engelskmanden ret; thi vel see og høre især vi meget af damerne, der er os så uundværligt, som det daglige brød og over al beskrivelse fornøieligt; men deres egenlige historiske bedrift i deres høst og travle tid, som vor manddoms-alder skulde svare til, det er dog en stor hemmelighed, der kun på en måde røbes, når en virkelig stor mand ærbødig kysser sin lille moder på hånden, og hun da, henrykt derover, glemmer sig selv og kysser sin store søn på munden for alle folks øine!
det var en meget lang historisk indledning til et lille mythisk æventyr, men jeg kunde ikke giøre den kortere, dels fordi jeg må see at trække tiden ud, og dels fordi vi i den sorte skole kun har lært at giøre een ting tålelig godt, nemlig at kritisere, sædvanlig vel hinanden, men, har vi luner, dog imellem, for løiers skyld, os selv med, og endelig, fordi jeg umulig kan tænke på, at der var engang en mand eller en halvgud, som hedd thor, uden at falde i tanker over: hvorfor der ikke længer gives sådanne mænd eller halvguder i norden, og må da sige mig selv, det er ikke tidens skyld, da man i engeland kan see for sine øine, at sådanne mænd fødes og vandre og virke endnu på jorden, så når de ægte engelsk-mænd blot kunde læres op at see, ja, læres til at see på guld-alderen og gylden-året, istedenfor på guld-pengene og gylden-skindet, da kunde det endnu være morsomt for en nordisk skjald at giøre thors-myther om sådanne kæmper, og kunde være meget morsomt for kvinder og børn, meget nyttigt for un gersvende og meget lærerigt for oldinger, at høre derpå! man skal derfor heller ikke forsværge endnu at høre engelske thors-draper, der er langtfra at være grebet af luften, for hvergang jeg traf en dygtig engelskmand, der gav sig stunder til at høre på mig, da såe jeg også, at naturen gik over optugtelsen, så han gav mig ret i, at mytherne om thor og andre sådanne karle, dem er det en skam, man ikke kiender i engeland.
hos os, veed vi imidlertid nok, der er noget ganske andet iveien for den levende virksomhed, der skulde klare de gamle thors-myther og forberede nye; thi her kiender man dog adskilligt gammelt, som var værdt at fornye, og her findes ikke så få øine, der godt kan see, at guld-alderen og gylden-året er meget mere værdt, end alle de pund og tønder guld, der ligger i den engelske bank, eller løber rundt i alle engelskmænds hoveder, og jeg veed snart ingen ting så vanskelig, man jo kunde giøre den her i norden, når man bare gad og fik lov til det; men sædvanlig er ingen af delene tilfældet og kun yderst sjelden træffe begge dele sammen, så det er kun ved et lykketræf, man opdager, hvormange store og gode handlinger, der endnu kunde ikke blot beskrives men udføres i danmark og hele vort norden, og det vil følgelig være et endnu langt større lykketræf, om disse mester-stykker og mester-værker virkelig komme for dagens lys, så det kan slet ikke forundre mig, at mine landsmænd sædvanlig tvivle stærk om muligheden, og ansee mit store håb om nordens fremtid for endnu mere fantastisk og udsvævende end min ophøielse og forklaring af nordens fortid. tvivle kan jeg nemlig selv som den bedste, og gjaldt det om at spase med de store forhåbninger og vise deres urimelighed i sammenligning med vore hverdags-tanker og hverdags-sysler, da  kunde jeg vel deri måle mig med hvem det skulde være; men jeg vilde ønske, mine landsmænd også kunde, hvad jeg også kan, og vel finder vanskeligere men også langt fornøieligere, end at tvivle om alt hvad der er større end vor egen lille person, eller trække det ned til os og stille det i et latterligt lys, ja, jeg vilde virkelig ønske, at alle med mig kunde troe og håbe det største, det bedste og det glædeligste for fremtiden; thi da er jeg vis på, at om det ikke nær skedte altsammen, vilde der dog skee såmeget stort og godt og glædeligt, at selv engelskmænd skulde forundre sig og tilståe, ligesom de måe på strandveien, at skiøndt det ikke ståer i deres veiviser, er det dog både noget stort og meget smukt.
med dette ønske og med dette håb vil jeg da tage mod til mig og ophøie det nordiske begreb om manddoms-alderen og virksomheden, langt over det græske, tage mod til mig og slet ikke ændse den spodske mine, selv franskmænd med det bedste skin af verden kunde giøre, og ei engang lade mig forknytte af det forbistret tørre engelske spørgsmål om hvad vi giør nu, men jeg vil slåe det hen i spas og svare: hvad vi giør nu, det kan i jo høre, og om vinterdage, mellem sex og syv om aftenen, hvad giør i da midt i london andet end æder og drikker; så, efter omstændighederne, kan vi godt være bekiendt hvad vi giør nu og hvad i aldrig engang har viist os, i kan giøre, for nu morer vi os med at betragte de græske og nordiske myther i et nyt lys, og at lægge dem sammen til et speil for langt større dåd end i for øieblikket enten har sind til at øve eller sands til at skatte. om resten kan vi tales ved imorgen, iaften har vi ingen stunder, da vi skulde tale om en mand eller en halvgud, der var engang i norden og hedd thor, og det er vel alt det, i veed, at jeres torsdag såvel som vores endnu  bær navn af ham, ligesom tirsdag af tyr og onsdag af odin, og i har neppe tænkt på hvad heraf følger, nemlig, at de lever endnu, om end lidt forklædt og forklemt, både i jeres og i vores mund; men vi måe fortælle jer, hvad i vist aldrig drømmer om, at på vor tunge har de gamle karle i den sidste tid slået dem løs og axlet deres skind, så i kan vente snart at see dem “gåe i høieloft ind”, og see thor vade, som han pleier, hvor de andre guder svømme på deres heste, undtagen odin, som med sleipner gåer oven ad, see thor, som han pleier, slåe rask til og lade, ligesom i 1807, krigs-erklæringen komme bagefter, med den oplysning, at hugg er holdne vare!
men nu, når jeg skal fortælle thors manddoms-gierninger, hvordan han slog jetter for panden og gjorde troldhexe skrutryggede, og sparkede endogså ved balders-bålet en stakkels lille dværg ind i ilden, så han brændte tippen af sin næse, nu slåer det mig først, at damerne både vil og nødvendig måe spørge mig: hvad thor gjorde det for? og hvorfor han dog var så forskrækkelig glubsk og havde, som det synes, slet ingen medlidenhed? eller med andre ord: hvad det dog egenlig var, han kæmpede for, hvem det egenlig var, han sloges med? og så slåer det mig igien, at det burde jeg sagt både damer og herrer for længe siden, sagt dem, hvad aser og jetter i mine øine har at betyde, hvad de slåes om, og hvad der kan komme ud af den strid, når den lykkes på asernes side, som kun da skeer, når den føres med fynd og klem, som thor førde sin hammer, den over al norden berømte og frygtelige mjølner.
men hvorfor har jeg da ikke gjort hvad jeg skulde, ligeså godt først som sidst? ja, hvorfor har de andre herrer ikke gjort hvad de skulde, ligeså godt først som sidst, uden af samme grund  som jeg, fordi vi blev tidlig vant til ingenting at giøre, som er værdt at nævne, og gad siden kun giøre meget lidt, og endelig, fordi al erfaring lærer, at når man længe ikke gad gjort hvad man skulde, da kan man næsten ikke og bærer sig allenfalds keitet ad dermed, som jeg i disse uordenlige foredrag, hvor jeg, først efter en lang snak om ygdrasil, mimer og idunne, balder, tyr og fenris-ulven, først, når jeg skal fremstille thor for damerne, endelig mærker, det er dog for galt, da de jo, når de slet ikke forud kiender noget til ham, måe ansee ham for en reen bulbider, eller dog for en slet og ret john bull, der slåer sine dommedags-slag, blot for at vise hvad john bull kan giøre, og bevise, der er knokler i ham endnu!
altså nu endelig, langt om længe, næsten bagefter, må jeg da fortælle de ærede damer og herrer, at aserne i mine øine er de forgudede livs-kræfter, som åbenbare sig i et ædelt kæmpeliv, hvis mål ingenlunde er enten blodbad eller en luftig seierskrands, men det ædle, hjertelige, med guddommen nærbeslægtede menneske-livs nye seire, og at følgelig asernes fiender: rimthusserne eller jetterne, er menneske-livets både åndløse og hjerteløse fiender, som mennesker umulig kan have nogen medlidenhed med, og fra denne side betragtet er da de nordiske guders forhold til de græske, som den levende, menneskelige virksomheds til den levende menneskelige skiønhed. hermed, påståer jeg nu også, stemmer hele edda prægtig overeens, og heraf udspringer forskiellen mellem den måde, græker-ånden og den, nordens ånd forestillede sig livets begyndelse på. ligesom nemlig den græske mythologi begynder med et stort, formløst eller udannet chaos eller virvar, hvoraf vist nok ikke verden med guder og mennesker, men dog ganske rigtig  den græske natur-anskuelse dukkede op og uddannede sig til det skiønne blik på menneske-naturen, som jeg håber, vi har seet den at være, således begynder den nordiske mythologi med et eensformigt og vanskabt uhyre, af hvis krop vistnok heller ikke himmel og jord har deres oprindelse, men som dog ganske rigtig den historiske anskuelse i norden sprængde og udviklede sig på en egen måde af, til det store overblik af menneske-banen, som jeg håber, de efterhånden vil see, den virkelig er!
altså, der var engang et rædsomt uhyre, som hedd ymer, kold som iis og bedsk som edder og forgift, og så blev der en mand, men det var ikke thor, det var hans bedstefader, ved navn bør, og den samme bør fik tre sønner: odin, hæner og løder, af hvem, vi veed, den første er blevet berømt i norden for dem alle tre, og med odin begynder egenlig vor mythiske historie, men dog er der to mester-stykker, som tillægges alle tre brødre i forening, og det halve kunde være nok til langt fleres berømmelse, når det kun var ganske pålideligt; thi dels skal de have slået rimthussen eller frost-jetten ymer ihjel og bygt en heel verden af hans uhyre krop, og dels skal de have givet vore første forældre, ask og emble, der kun havde planteliv, alt hvad der gjorde dem til mennesker, så odin gav ånd, hæner forstand og løder blod og lødd eller ansigts-farve. jeg har imidlertid alt anmærket og vil strax udtrykkelig gientage, at jeg om verdens skabelse og menneskets ophav ligesålidt af odin som af zeus, ligesålidt af nordens som af grækenlands skjalde, enten forlanger eller kan modtage nogen oplysning, da de dertil var meget for unge, men at jeg blot venter, at hvad de fortæller om ymer skal passe på oprindelsen til deres anskuelse, ligesom det grækerne for tæller om chaos passer til deres, og det finder jeg slåer til; thi ymer er et vel ikke meget smukt men meget træffende billede på tiden i sit nordiske ophav, vinter-tiden nemlig, som den begyndte i det kolde norden, så der behøvedes et godt tøbrud, for at den kunde blive flydende, og adskilles i den forbigangne, den tilkommende og den nærværende tid, hvoraf jeg mener, skjaldene har skabt de store trillinger odin, hæner og løder. såmeget er idetmindste ganske vist, at med synet af disse tre tider som hinandens brødre gryer den historiske anskuelse; thi sålænge hele tiden giør eet, seer vi ikke andet, end en uhyre stor jette med rimfrost i håret og lange iistapper i skjægget, der ikke blot, som kronos, vil sluge alle sine børn, men har os allerede i sin uhyre vom, hvor vi vel kan spadsere omkring, men kommer aldrig såvidt, vi har jo tiden for os, så den er endnu langt værre at slippe ud af, end rusland var for napoleon. på denne måde var det altså kun nødværge, at børs sønner sprængde jetten ymer, og at de så brugde sig med kæmpe-kraft til heltegjerninger og skabde en heel historisk verden af ham, så kiødet blev jord og benene bjerge, blodet hav og hjernen himmel, med de fire dværge, øster og vester, sønder og nør, til piller eller hjørne-stolper, det er hvad der i mine øine giør dem megen ære, og hvad jeg selv kunde have lyst til at tage hånd i, hvad heller ingenlunde er umuligt, da hæner, som jeg kalder fremtiden, der giver forstand, ikke blot rækker til os, men til hin side ragnarok, hvor han, efter volas troværdige spådom, skal arve begge sine brødre!
hvad der imidlertid for øieblikket forundrer mig allermest, det er hvad jeg aldrig har seet før idag, den borg nemlig, de samme tre brødre, før de skildtes ad, bygde til dem selv og  alle aserne, som skulde fødes, nemlig det gamle asgård, og som jeg før ikke engang har seet efter, men leet både ad kong gylfe og ad alle de følgende oldgrandskere og mythologer, som reiste til rusland, ned til det as-ovske og det sorte hav, for at finde den ensteds på krim; thi mig syndes, det gik dem alle, ligesom der ståer i heimskringle om svegder upsals drot, der i samme ærinde drog samme vei, men blev så en aftenstund, da han havde drukket over tørsten, af en skielmsk dværg lokket ind i en steenhall for aldrig meer at komme tilsyne. nu opdager jeg imidlertid, det kommer dog an på, hvor man reiser hen og hvordan man bruger sine øine for at lede om asgård, som thjodolf af hvine også udtrykkelig siger i sit ligvers over svegder, som jeg vel selv har oversat for mange år siden, men forståer først nu, som det lyder: giæk gik til jetter iblinde, gudhjem at finde. nu seer jeg det først, det var tosset at reise udenlands for at finde hvad der ståer ligefor vore øine, når vi lukke dem op og see på hinanden og på børs sønner; thi mythen siger jo, at denne borg, der skulde være en fæstning mod jetterne ved strand-kanten, den bygde de af ymers øien-bryn, naturligviis for på høielofts-svalen at have et ordenligt overblik af hele den historiske verden, deres vei gik igiennem, og af denne borg er det da dvalin og de andre konstige dværge har givet os en tegning i edda, så, når man har den for øine, hæver borgen sig ikke blot påny, men vi ståer selv på høielofts-svalen med en ligeså vid, som herlig udsigt, og i dette øieblik nærer jeg da ei mindste tvivl om, at jeg jo næste gang vil kunde vise dem thor lyslevende, som han gik og stod i denne verden, værgede asgård, og med det samme overblikket fra dets høisæde, og forberedte med dåd for klaringens store time, der umulig kan slåe, før tiden har viist, at hvad man kalder folke-ånd er intet tomt hjernespind, men en herlig livs-kraft, der beviser sig selv, hvergang den med mund eller hånd åbenbarer sin kraft, udtrykker sin retning og betegner sit mål. og skiøndt vi for øieblikket ei har store bedrifter at rose os af, så, når kun sandsen for dem og modet på dem er vågnet, opdage vi snart, at vort norden er rigt og danmark slet ikke fattigt på dem, og i tidens løb hvælve ymers øienbryn dem selv til et stade, selv asgårds damer uden synderlig møie kan bestige og vil sikkert fornøie sig ved at benytte.
hvad synes damerne om dueller? det er mig iaften et meget vigtigt spørgsmål, og må i det hele være det, hvor talen er om nordens ånd; thi enten det er nordens myther, vi lytter til, eller oldsagnene hos saxo, eller historien hos islænderne, vi læser, da mindes vi hvert øieblik om, at tvekampen er i nordens ånd, og selv den nyeste tid lærer os, at hvor, som i engeland, vi endnu finde tydelige spor af denne ånds kræfter og tankegang, der høre også tvekampene, om ikke til dagens orden, så dog til livets nødvendigheder. nu behøver jeg vist nok ikke at sige dem, hvad jeg vover ved i nordens ånd at forsvare tvekampe, som er forbudt og fordømt i alle love, selv i de engelske, der dog forudsætte dem, som en følgelig sag, og, meer end det, forfølges af alle moralister og lærde folk, næst selvmord, på det allerubarmhjertigste, så det synes kun at ville hjelpe mig lidt, hvad damerne synes om det, da de jo hverken tages på råd ved lovgivningen eller har stemme i noget parlament, eller tør modsige hele den lærde, kloge og især menneskekiærlige, ømme og moralske verden. imidlertid, når man ønsker at tækkes damerne, er det altid et vigtigt spørgsmålet, hvad de synes om, og hvor det giælder om menneske-hjertets naturlige tilbøieligheder og deraf udspringende gode eller slette  sæder, der vilde dog selv de mest kapitelfaste lovkyndige og de ømmest følende moralister giøre vel og viselig i, om end ikke høirøstet, så dog i al stilhed for ramme alvor at rådføre sig nok såmeget med damerne, som med deres eget hjerte. og nu tør jeg nok sige, det gåer med damerne som med digterne og med nordens ånd, at de ligesålidt vil bryde staven over alle tvekampe, som de vil ønske dem gjort til hverdags-brug, så de spørger bestandig, ja, hvad for en tvekamp, hvorom og mellem hvem, og det er alt hvad jeg forlanger, da det slet ikke er de unge løitnanters dueller, jeg tager i forsvar, men tvekampen mellem mænd, hvor kun den på ærefuld viis kan jævne en for menneske-ånden eller menneske-hjertet stor og vigtig trætte. det er nemlig i mine øine med tve-kampen som med tusind-kampen, den såkaldte krig, at de vistnok sædvanlig er uretfærdige på begge sider, og låner kun deres nødvendighed af blændværk eller af et arrigt sind, men at der dog i tidens løb er mange store og klare undtagelser, så den påstand: at der burde aldrig blive eller have været nogen tvekamp, er meget tosset, og den påstand, at tve-kamp altid under visse omstændigheder burde være tilladt og stundom giøres til pligt, har alle tiders erfaring og vist alle ømme men tillige ædle og kække hjerter for sig; thi intet sådant hjerte kan banke roligt for en kryster, og intet sådant kan unde nidingen, bagvaskeren, meenederen og snigmorderen frihed for den eneste frygt, han kiender: frygten for i åben feide at træde vred mand, kæk og modig, under øine! om derfor end alle de lærde vilde dømme selv “david” fra livet og kun benåde ham med fæstningen eller tugthuset, fordi han tog imod “goliaths” udfordring, og levnede end ikke liv i jetten, der dog også såe ud som et  menneske, om end, siger jeg, så regner jeg dog ligefuldt på damernes medhold både for den lille david og for den store thor, som er asgårds-værgen, jeg iaften skulde vise dem, og kan neppe vise dem bedre end i hans tvekamp med hrungner steenhjerte, hvorom der er en både lang og berømt mythe.
det hændte sig nemlig engang, da thor, som så tit, var på trolde-jagt i øster-leden, hvorved man i norden altid må tænke på preusen og rusland, at odin, man veed ikke hvorfor, var ridt på sleipner til jotunheim eller jetteverden, og stødte der sammen med fløimanden for alle jetter, den længste rækkel og den største skryder, ved navn hrungner, som vel roste sleipners trav, men åbenbar kun på skrømt, for han lagde strax til, at han havde dog selv en “fuldblod”, som hedd guld-manke, der alle dage var ligeså god, og tak til. det gad odin naturligviis ikke hørt, og svarede kort, at han turde dog vædde sit hoved på sleipner, hvorover jetten blev bister, smed sig op på sin guld-manke og red omkap med odin, alt hvad remmer og tøi kunde holde. vel blev han tabt bag af, men i sin arrighed havde han således forivret sig, at guld-manke løb løbsk med ham, og før han vidste det, holdt han midt inde i asernes borgegård, og måtte da vel måbe. til hans lykke er imidlertid nordens ånd, i sine guder som i sine kæmper, altid ædel og ridderlig, så odin ikke blot skånede ham, men bad ham giæstmild træde indenfor, mens heden satte sig, og fåe en lædskedrik. det gjorde jetten da også, og gjorde kun alt for god besked i kruse og kander, så at selv, da man skænkede for ham i thors-kanden, stak han den ud og blinkede ikke ved det, men overstadig, og hvad man reentud sagt kalder pærefuld,  blev han da også, og man behøver ikke at have seet mange glubende i den tilstand, for at slutte sig til en stor forlegenhed med jetten hrungner i asgård. rå og ry gav han sig ikke blot til at gale, at han vilde drikke aserne under bordet og drikke dem lens, men han råbde og skreg, at var han bænket i asgård, så skulde også freya skiænke for ham, og da man, for husfreds skyld, føiede ham deri, blev han kun utåleligere, bar sig ad, som han var splittergal og brallede op på det frækkeste, at han vilde flytte valhall til jotunheim og rive asgård ned i bund og grund, og han vilde slåe alle guderne ihjel, bare gudinderne sif og freya, dem vilde han levne liv i, men de skulde følges hjem med ham og være jette-kvinder.
således afmaler hrungner-mythen os meget livagtig det beskænkede uhyre, og det var intet under, at aserne, trods al deres ridderlighed og ædle ringeagt for en drukken jette og hans pral, dog tilsidst blev kiede ad det uvæsen og kaldte på thor, som, om han end var tusind mile borte, dog kunde høre når hans navn blev nævnet i asgård, og var da strax ved hånden, så, førend jetten drømde derom, såe han thor ved siden ad sig, med hammeren i veiret, og det spørgsmål, som et tordenslag, hvad hundesnue jetter havde i asgård at bestille, og hvad det skulde smage af, at freya skænkede for thussen, som ellers kun for aser, når odin gjorde gilde? enten nu jetten ikke har været så drukken, som han raste til, eller thors mjølner på et øieblik gjorde ham halv ædru, så tog hrungner nu dog sin mund iagt, og erindrede først, at han idag var odins giæst, og skiøndt thor i sin ivrighed faldt ind med det ord, at hvis giæst han end var, skulde han nu smage hammeren, var jetten dog langtfra at trodse, men sagde ganske po lisk: jeg dumme nar, som har glemt både mit skjold og min mukkert hjemme, om ellers thor vil giøre sig til niding her og myrde våbenløs mand, men det vilde klæde ham bedre at mødes med mig ved stensgård, på vore grændser, og vove en dyst.
det var første gang, nogen havde vovet at byde thor brodden, og det var ham nok, at verden blev et uhyre kvit, på hvad måde det end var, så han vægrede sig ingenlunde ved den kredsgang og tvekamp, og lod hrungner slippe heelskindet hjem; skiøndt han måtte forudsee, at indtil videre vilde der i jotunheim gåe stort ry af hrungners standhaftighed og løvemod, som turde hjemsøge aserne og udæske thor. han oppebiede rolig stævnemødet, men alt som tiden nærmede sig, begyndte jetterne dog at blive lidt beklemt for deres kæmpe og lavede ham derfor en stalbroder af leer og langhalm, ni mile lang og tre mile bred over skuldrene, og gav ham et heste-hjerte, der vel fandtes stort nok, men bævede dog ikke desmindre, da det kom til stykket.
kort at fortælle mødte da hrungner på pletten med sit steen-skjold og sin steen-mukkert, og ved siden stod den himmelhøie leer-kæmpe, som de kaldte mokkalv eller narrifas, men da den letbenede tjalfe, som var thors forløber, kom til kamppladsen, råbde han til hrungner: tag du dig iagt, jette, med dit skjold for bringen, at thor ikke gåer neden om og napper dig i benene; og hrungner, som kunde troe aserne til hvad det skulde være, smed da skjoldet under sig og stod på det, men tog mukkerten i begge næver, og da nu thor kom snart med torden og lynild, stred de begge løs efter hinanden, thor med sin hammer og hrungner med sin mukkert, så de mødtes  i luften og gjorde besked, men dog ikke anderledes, end at jetten fik sit livsbrød af hammeren og havde kun den trøst i døden, at en splint af mukkerten, som brast, dog også ramde thor i panden, så han segnede, og kom i vånde, ved at fåe jettens dødning-been om sin hals. det var nemlig langtfra, at tjalfe, som havde gjort kort proces med den lange narrifas, kunde hjelpe thor ud af klemmen; thi det mægtede end ikke alle aserne, så det var thors store lykke, at han med bjergkonen jern-saxe havde en søn, som hedd magne, der vel endnu kun var tre nætter gammel, men var dog alt så stærk, at han smed jette-skankerne af thors-halsen lige på timen og sagde: see til den jette-klo! kun skade, at jeg kom for silde; thi jeg tænker, jeg kunde nok trykket den karl med de bare næver! thor stod nu op, og bød sin søn velkommen med de ord: dig kan der nok blive noget af med tiden, og forærede ham så hrungners hest guldmanke, skiøndt odin såe skiævt til det og sagde, det var en feil af thor at give bjergkonens søn så god en hest.
nu var da alting godt igien, på thors pande nær, hvor steen-splinten sad, som den var muret, til der kom en klog kone, som hedd gro, og læste over den, så den begyndte at løsnes og lod sig godt rokke, men så vilde thor også giøre hende en fornøielse og sagde, hun kunde snart vente sin kiære mand ør-vendel hin bolde hjem, for jeg, sagde thor, bar ham nys på min ryg fra jetteverden over elvågen, og rigtignok frøs der en tå af ham, som stak ud igiennem stål-nettet, men den smed jeg op på himlen og gjorde til en stjerne. derover blev imidlertid gro så glad, at hun glemde alt sit galder, og derfor, siger mythen, sidder stenen i thors pande endnu den dag idag.
see nu er æventyret ude og jeg pleier at forklare  alle thors-mytherne om hvad der skedte i middel-alderen, der var menneske-slægtens manddoms-alder, men det er den store nød vi har med vore verdenshistoriske forklaringer, at de falder tit folk dunklere end hvad de skulde forklare, noget vi på papiret kan tage os meget let, men midt mellem damer og herrer kommer i stor forlegenhed med; thi vel er det samme tilfældet både med de astronomiske og de såkaldte philosophiske forklaringer, men de har nu engang hævd på, at deres dunkelheder betragtes som pletter i solen, eller vel endogså som beviser på rigtigheden af den store opdagelse, de nye astronomer jo skal have gjort, at solen, der så deilig oplyser alt andet, er selv et bælgmørkt legeme! os stakkels time-skjalde eller historiske poeter vil man derimod slet ingen dunkelhed tilgive, selv når vi er aldeles uskyldige i den, men er ubarmhjertig nok til at forlange, at vi skal fremstille aserne ligeså klart i deres verdenshistoriske virksomhed, som homer fremstilde olympierne i deres uforanderlige skikkelse, eller at vi skal give ligeså klart et billede af menneske- og folkelivet i sin giæring, som de græske digtere giver af en bisværm, med sin fornøielige travlhed på fart fra blomst til blomst efter honningdugg, og dens små heltegjerninger, når den forsvarer sine kager mod ormene og sin kube mod menneskens børn, og dog er det åbenbar så umuligt, som at vise folk den snee, der faldt ifjor og smeltede i foråret; thi da alle historiske begivenheder falde i den forbigangne tid, er de frie nok for at komme på udstillingen i den nærværende, og jo større og usædvanligere den historiske begivenhed er, des dunklere bliver nødvendig billedet, vi enten selv kan beholde eller meddele andre, om vi end selv er øievidner. de har derfor vist også på skuepladsen lagt  mærke til, at man der både har og giver en langt bedre forestilling om recensenten og dyret, eller om kong salomon og jørgen hattemager, end om hakon jarl på lade eller væringerne i maglegård, og det kommer naturligviis deraf, at alt hvad vi enten hver dag, eller dog hveranden, kan see mage til, på gaden eller på fælleden, det har vi strax ved første øiekast en klar og levende forestilling om; men om sjeldne begivenheder, som om en kæmpe-skare eller et heelt folk, indtaget og opflammet til storværk af een og samme ånd, eller om et dommedags-slag, hvori et riges tilværelse og to folks ære ståer på spil, derom giver selv den vidtløftigste beskrivelse os ikke mindste levende forestilling, med mindre vi selv, enten som øien-vidner, eller som deres grebne tilhørere, har oplevet noget lignende. hvor lidt jeg end derfor ellers kan lide det attende århundrede, anvender jeg dog også derpå det gamle ordsprog: når enden er god, er alting godt; thi den franske revolution, og især napoleons æventyrlige tog til ægypten og til det hellige land, og igiennem rom og madrid, wien og berlin til moskau og til st. helena, de tilbagegav åbenbar den i smålighed nedsunkne slægt synet og måle-stokken for det store og kæmpemæssige, så det nittende århundredes bod-svende og gårds-karle har i det hele en mere poetisk anskuelse af livet end det attende århundredes digtere, og nu tør derfor skjalden vente, at selv menneske-hjertets æventyrligste drømme skal fåe historisk sandhed.
dog, hvad siger jeg? har jeg da aldeles glemt, at sådan en tale endnu for det meste, selv midt i norden og midt i sælland, klinger sær og fremmed, så jeg må være belavet på at høre af spotte-fuglene  imorgen, at jeg, listig nok, dyssede mine tilhørere i søvn, for at drømmen både des vissere og des snarere kunde fåe historisk sandhed?
nei, man glemmer ikke let, hvad man giennem en heel menneske-alder har havt sin daglige plage af, og hvor liden lyst jeg har til at dysse mine tilhørere i søvn, det følde jeg ret forleden, en “påske-morgen”, da jeg sad og beredte mig på en kirke-tale om opstandelsen; thi de kan troe, jeg blev lidt underlig tilmode, da der i det samme en bankede på min dør, og vilde endelig tale med mig, blot for at spørge mig i al fortrolighed, om jeg syndes, det var ret, at en vis person, der pleiede at sidde lige foran ham i kirken, sad og sov hele tiden! hvad jeg svarede, har jeg glemt for længe siden, men det tragi-comiske indtryk, det troskyldige spørgsmål gjorde på mig, det glemmer jeg aldrig, og blot tanken om damernes mulige søvn ved mine kloge mythe-forklaringer er da nok til at kyse mig langt bort, så jeg sagde nordens ånd det reentud iaftes, at vilde han have thors-mythen forklaret, måtte han giøre det selv, da jeg ingenlunde, for hans skyld vilde være “korsarens” bytte og blive til nar både for damer og herrer, og det nyttede slet ikke, at han loe mig ud, for kæmpe, jeg var, kun modig på papiret, men en kryster, såsnart det gjaldt om at bruge munden blot en smule på krigs-maneer, og i en ruf lære både damer og herrer såmegen verdens-historie, at de kan see den speile sig i den klareste af alle vore thors-myther. det nyttede altsammen ikke, og for at skjule frygten, gjorde jeg mig ordenlig rask imod ånden og sagde, det er alt for beskedent af din store helte-ånd at kalde dem krystere, der, trods al din stormægtighed, tør følge deres eget hoved, og for resten, veed du nok, hvad en gelskmanden, der jo dog skal ligne dig op ad dage, altid pleier at have til mundheld “hjelp jer selv!”
ved denne min kiækhed mod ånden, som vel var krysteragtighed igrunden, men såe dog tappert nok ud, blev nordens ånd da nødt til at hjelpe sig selv, og lovede mig virkelig, skiøndt ikke uden bidende sidehug, at når det kom til forklaringen, skulde han nok selv løse mig af på cathedret, og i en hånde-vending lære damerne og, såvidt muligt, selv de unge herrer, at kiende mjølners eiermand og asgårds værge, alle jetters og troldes skræk og i håbet selv midgårds-ormens banemand, den stærke og den ædle asa-thor i hans ligeså verdenshistoriske, som mythiske virksomhed.
damerne kan troe, jeg, trods alle medfølgende stik-piller, blev sjæleglad ved den tale, når han nu bare vil holde ord, for jeg har slet ikke seet ham siden, og de kan nok mærke, hvor ængstelig jeg ståer og vender og dreier mig, uden dog at see noget til den lovede ståbi; men det er sandt, alle ånder er jo, til latinernes store glæde og endnu større triumph, ikke blot uhåndgribelige, men også usynlige væsener, så jeg kan tænke, at nordens ånd, som altid er artig mod damerne, vil nødig forskrække dem, og lister sig da formodenlig ind i min ham, så jeg, indtil videre bliver tilovers, og jeg vil derfor kun på det indstændigste bede damerne, men dog især herrerne, ikke at skylde mig for hvad ånden giør, og dernæst bede damerne kun ei at blive bange, om de end synes, han lukker munden lidt for høit op; thi ånder er nu engang ikke anderledes, og nordens ånd giør for resten ikke en kat fortræd, så danne-kvinden og alle hendes døttre, som han altid har lyst til  at bære på hænderne og løfte til skyerne, kan være ganske rolige.
så siger da nordens, som verdens-historiens ånd: see, ved middel-alderens begyndelse, som vi alle veed, var de “stærke drømmes” tid, da stod jeg med min ene fod på havet, og med den anden på dovre og såe ud over den vide verden, ei uden stor bekymring; thi rundt omkring middelhavet, hvor jeg i oldtiden havde gjort alle mine kæmpeskridt, var der vel allevegne kiendelige spor nok af dem, men ikke mindste tegn til nye storværker, undtagen i den ny, ligesom himmelfaldne tro på “dødens overvinder”, den fra de døde seierrig opstandne livets fyrste, og det glade, men hardtad utrolige budskab om ham lignede blandt andet en himmelsk sæd, der ledte om god jord og fandt kun såre lidt deraf i hele det romerske rige, dette uhyre gravsted for alle oldtidens guder og helte, der vel på papiret lod sig nemt omskabe til en himmelsk kirkegård, høitidelig indviet til at kaldes “christen jord”, men som derved dog ingenlunde blev mere frugtbar enten på virkelig gode gierninger eller på helte-bedrifter. grækerne, som nu på adel-menneskets store løbe-bane skulde afløst den alderstegne østerlænder, havde vel tidsnok formælet deres poseidon med middelhavets amfitrite, og skulde nu øvet manddoms-gierninger, der ei blot svarede til deres egne “stærke drømme”, men til ebræernes spådom, og ved christendommen, der havde udkåret deres modersmål til sit egenlige grund-sprog, var veien guddommelig banet; men det viste sig kun alt for klart, at det til kæmpeskridt er ingenlunde nok at have “stærke drømme”, stor opmuntring og en slagen konge-vei til det herligste mål, men at dertil endnu hører et mod og en kraftens fylde, som  grækerne fattedes, da de, som unge oldinger, krympede sig under det romerske åg, og vovede neppe at drømme om “frihed” endsige om “storværk”. kun på romeren lod sig da regne, når talen var om mod og mands-hjerte, men kun af ulve-mod var den romerske verdens-magt udsprunget, kun grådighed på alt under solen gav det romerske begreb om dåd og virksomhed dets forroste, frygtelige vidde eller rettere vidtløftighed, og grådighed, som kun er glubende hunger, dette dødens og helvedes mærke, giør snarere al mættelse umulig, end at den skulde skiænke nogen fylde af livs-kraft, så denne var i rom ei at finde, og mørkere udsigter havde verdens-historiens ånd da aldrig havt, siden syndfloden tilsyneladende ikke blot kvalde spiren til stor bedrift men oversvømmede hele dens skueplads og udslettede kæmpernes slægt. see, da kastede jeg første gang mit blik på norden, hvor eders fædre, de ligeså ædle, som vældige kæmper for udødelighed, høit op på dagen slumrede endnu, fordi de følde, deres time var endnu ikke kommet, og drømde sødt om balder og nanne, om breide-bliks glands og guld-alderens herlighed. da sendte jeg kæmperne urolige drømme, så de blegnede ved balders-bålet, men også opmuntrende drømme, så deres øine funklede ved den store udsigt fra høielofts-svalen i asgård og ved det smilende håb om balders atterkomst og gylden-året. derpå sendte jeg drømmen om fenris-ulven og lod alle nordens skjalde drømme eens den samme nat, og blive ved at drømme, da de vågnede, og fortælle deres stærke drøm, så det rungede i konge-hallerne, i skoven og i alle bjerge, så alle lyttede og syndes, de havde hørt det samme før, og kvinderne sang høit om det frygtelige udyr, der voxde i dagetal og skulde tilsidst sluge odin selv,  men var nu bundet, eller blev det dog vist af tyr, den dristige, den ærekiære ungersvend blandt aserne, der ikke vilde spare sin høirehånd, og det hørde gotherne, hvis ungdom foer op som en “springende løve” og vilde ligne tyr, og foer udenlands at lede om fenris-ulven og uforskrækket stikke hånden i hans gab, men de drømde ikke om, at de selv var denne “tyrs høirehånd”, som vovede sig ind i ulvs-mund og forsvandt, men bulnede dog ud i hans bug, så han revnede!
jeg såe igien ud over verden, og såe på historiens ny skueplads, mellem verdens-havet og ørken, to store folke-stammer nærme sig hinanden: de romanske fra vesten og de slaviske fra østen, så der var neppe nok vei mellem elben og rhinen, og da sendte jeg de nordiske kæmper drømmen om thor og hrungner, med den milehøie men dog igrunden modløse stalbroder, og drømmen var så stærk, at den rækker giennem hele middel-alderen og selv jer forbi, eller seer i ikke endnu de romanske folk mod vesten og de slaviske mod østen, og tydskland uden nordens hjelp forloren! og veed i ikke, det var i nordisk poesi, hos angler og normanner, de romanske folk beruste sig som hrungner, og vilde trække historien til sig og slåe alt guddommeligt ihjel uden lykken og vorfrue, og seer i endelig ikke grandt sten-splinten i thors pande, ikke blot i engeland, hvor den endnu giør det halve hoved både romersk og catholsk, men overalt hvor nordens folk endnu har latinen i hovedet! vil i også see hende, som læste over splinten, så den gik løs, men blev dog siddende, så seer på reformationen i det sextende århundrede, som vel rokkede latinen, men lod den dog ståe. vil i endelig see magne,  den tre nætter gamle kæmpeunge på thors-siden, da sees også han bedst i engeland, hvor maskineri og damp alt i barndommen giør mester-stykker, som kæmpe-kræfter må studse ved; men i kan dog see ham allevegne som en nordisk hermes med pennen til løfte-stang; thi dermed har han åbenbar på alle de nordiske sprog kastet jette-benene fra thors-halsen, skiøndt det, som odin sagde, var skade, han kom til at ride hrungner-hesten, men jeg misunder ham den for resten ligesålidt, som tydskeren sin philosophiske kiephest, med titel af guldmanke!
såvidt ånden, og jeg kommer nu selv igien for på hans vegne at bemærke, at det giør igrunden slet ingen forskiel, enten de troer, at han vidste forud, hvad han vilde sige med hrungner-mythen eller ikke; thi det bliver ligesandt, at de romanske, nordiske og slaviske folk har længe havt og har endnu æren, menneskehedens kår og hele åndens verden at drages om, og at kampen har stået og må bestandig ståe på grændserne: i tydskland og engeland, og det er ligesandt, at hrungner-mythen er så skikket til at gjemme og sammenholde dette verdenshistoriske overblik, at det kun var et vidunder, hvis den ikke også var skabt til det samme, af et odins-blik fra lydskjalf.
det er ligeledes sandt, og i norden mindst at forglemme, at grækerne, som følelsens, skiønhedens og sangens folk, åbenbar var skabt til at føre an i middelalderen, og at mangelen af dem, der kun sov sig igiennem middelalderen i byzants, først gav plads for det gruelige romerske verdens rige og siden gjorde den nordiske folke-vandring nødvendig og middelalderens chaos uundgåeligt. det er endelig af den høieste vigtighed, både for  os og hele menneskeheden, at nordens folk blive sig deres kald bevidst til netop at gribe kraftig ind i nyårstiden, så de istedenfor at slumre på de laurbær, gother, angler og normanner fordum høstede til dem, betragte disse udvandringer mest som ungdoms-sværmerier, der vel måe vække et stort håb om nordens verdenshistoriske dåd i sin tid og time, men opfylder det ingenlunde.
endelig vilde man, allevegne og i alle huse, have godt af at bemærke, at også hver enkeltmand, med en poetisk ungdom, har i sin middel-alder et hrungner-besøg at vente og en hrungner-kamp at beståe, hvorpå det beroer, om hans manddom og alderdom skal være hans ungdom værdig; thi det gåer mangfoldige som det gik grækerne, hos hvem den romerske hrungner ret øiensynlig drak sin ruus og, da han ingen thor fandt for sig, udførde sin trudsel, sløifede olympen og slog alle guderne ihjel, uden venus og fortuna, som han bortførde til rom, tilligemed historien, ja, vil man see, hvor bogstavelig han gjorde det sidste, da erindre man sig blot, at grækenlands sidste historie-skriver, den høitoplyste, sanddru og elskelige polyb, som endnu efter alexander-tiden udklækkedes i det lille arkadien, blev som gidsel ført til rom med de tusinde, der end mindedes det gamle hellas, og nødtes til at skrive roms historie i lænker!
dog, jeg frygter virkelig for at have trættet deres opmærksomhed lidt i aften og vil derfor afbryde, med tak, fordi de så velvillig skiænkede mig den til en lille historisk udvikling, som låe mig på hjerte, men var lidt vanskelig at magte.
jeg veed ikke, om damerne kiender noget til en dansk digter fra forrige århundrede, som dog levede et godt stykke ind i dette, og kaldte sig sommetider selv for løier “pigernes jens”, men hedd ellers jens baggesen, og var i sin tid både damer og herrer velbekiendt, ja, hører virkelig i mine øine til dem, der både lever og døer med dansken! han og jeg var vel aldrig meget godevenner, og derimod engang meget uvenner, men blodet er dog aldrig så tyndt, det er jo tykkere end vand, og vi var sællandsfarer begge, så det giør mig virkelig lidt ondt for ham, den sjæl, at han syndes glemt, såsnart han var død, så byen bedømde ham ikke engang efter hans “gienganger”, som kunde været slemt nok, men efter “gienganger-brevene”, som enhver dog måtte kunnet see, var aldeles uægte, om end ikke fortalen, med en i fortaler sjelden åbenhjertighed, havde bekiendt det. men det gjorde mig dog endnu mere ondt for ham engang, mens han levede, da de unge herrer var meget slemme ved ham; thi vel var han selv meget slem både ved de gamle og de unge, når det stak ham, men der var dog immer ikke blot rim, og tit ganske deilige rim, men også en vis rimelighed, det vil sige “vittighed” i, og mig synes dog altid, der er en mærkelig forskiel på en slem vittighed og en slem grovhed.
da folk nu var allerværst ved ham, gik jeg derfor også op og besøgde ham, og traf ham ordenlig lidt modfalden, fordi man ganske alvorlig havde sigtet ham for grovt tyveri, vel hvad man kalder literært tyveri, men ligefuldt det groveste, og sagen selv kiendte jeg ikke noget til, men dog lykkedes det mig på en egen måde at trøste ham. jeg spurgde nemlig, om hans anklagere fandt de foregivne tyvekoster så fortræffelige, at de umulig kunde være hans eget arbeide? nei, tvertimod, sagde han, de siger, det er det bare snavs! åh, sagde jeg, så vær de kun ganske rolig, for det vil alle folk, som er lidt, strax indsee, at skulde de gåe hen og stjæle, måtte det være noget godt, snavset kan de jo selv giøre. nu, sagde baggesen med sit loke-smil, det må jeg bekiende, er en egen grund at frikiendes på, men jeg kan ikke nægte, sagen er soleklar.
derom var vi to altså enige, at når man skulde giøre sig til tyv, måtte det dog være for noget man satte priis på og holdt ad, så vi vilde åbenbar fundet det tilgiveligere at stjæle det bedste hjerte end den dårligste knappenål, og deri er vist damerne enige med os, så de har heller ingen medlidenhed med det tyvepak, der stjal thors hammer, som de hverken kunde lide eller bruge, men kun begrave otte mile under jord.
kom sagen for høieste-ret, da veed jeg jo nok, deres advocat vilde forsvare dem med, at de rystede for mjølner og havde skjellig grund, og at så farligt et redskab i så ilsindet en kæmpes hånd, som thor, let kunde og hardtad nødvendig måtte misbruges, hvorimod det var aldeles uskyldigt og uskadeligt i deres værge, som aldrig brugde det, og pokker måtte ståe til munds med advocater, når man ikke selv er en af dem, så jeg vil indrømme, det er  naturligt nok, at en trold, når han kan slippe til, både stjæler og begraver lynilden, men jeg påståer kun, det er lige så naturligt, at trolden fåer skam, når lynilden ståer op igien, og at dette giælder ligesåvel i åndens som håndens verden. når man derfor bare husker, hvad man hidtil sædvanlig glemde, at hvad der skal komme noget ud af i denne verden, må gåe naturligt til, da er det småting enten man fordømmer eller frikiender hammer-tyven, og småting, om man tager mjølner for et lynende sværd i kæmpehånd til menneskehedens værn, eller for et lynende blik eller for en torden-stemme til samme brug og med samme virkning, så man må aldrig være påtrængende med sine forklaringer, enten de er af pontoppidan eller af en selv, men altid tænke på de gyldne ord i odins høisang: “hver nyde som han nemmer”!
meget rigtig! tænker vist damerne, men hvor var al den viisdom i onsdags? dog vel ikke hos somme andre, der med vold og magt vilde skrue en heel historisk anskuelse af middelalderen ind i hovedet på os.
meget rigtig! siger jeg med; damerne har nu, som immer, poetisk ret, men de veed nok, det hører til ufuldkommenhederne “i den bedste verden”, at damerne ingenlunde altid historisk kan fåe ret, og det er naturligviis herrernes skyld, var så i onsdags og bliver vist ligedan en anden onsdag, men iaften vilde jeg da såmeget heller lade damerne nyde deres ret, for sådan, veed de nok, herrerne er, og især de bittesmå herrer, drengebørnene og digterne, at når vi har gjort de os aldeles uundværlige damer åbenbar uret, da veed vi aldrig, hvordan vi vil skabe os, for at giøre det godt igien, og det må tjene til min undskyldning, at jeg virkelig fik et slemt anstød af professor-feberen, som da merne kan troe, er næsten ikke at undgåe på cathedret, hvor man seer alle folk over hovedet, og drømmer sig, før man veed det, op i odins lydskjalf, eller op på høielofts-svalen af den borg, som børs sønner bygde, af den jettes øienbryn, “som var forloren og havde pattet den ko med de krogede horn”, og så videre, som slet ikke kommer sagen ved, da jeg iaften skulde fortælle, hvordan thor fik sin tyvstjålne hammer igien, hvorom der er en pæn historie, som har moret damerne både i brændold og i høiold, ja, sålænge man sang kæmpeviser, altså til forleden dag, for, mærkeligt nok, er hammer-hentelsen den eneste gamle mythe, der blev en kæmpevise af. denne kæmpevise om thor fra havsgård og tosse-greven er altså damp-vognen, hvorpå den gamle herre, lidt forklædt, er faret giennem hele middelalderen og selv på en måde giennem det attende århundrede til os. når jeg siger damp-vogn, da vil jeg naturligviis dermed ingenlunde giøre engelskmanden den ære stridig at have opfundet hvad man kalder så på jernbanen, skiøndt det er mærkeligt nok, at da jeg for tolv, tretten år siden var i engeland, da just den første jernbane, den imellem liverpool og manchester, blev åbnet, og man i london vilde vise mig det ypperste værksted for damp-vogne, da førde man mig hen til svenskeren erikson, så hvis virksomheden havde været ligeså fri i norden, som den, desværre, kun er i engeland, var det endda spørgsmål, hvor selv jernbane-dampvognen vilde blevet opfundet, men som sagt, jeg taler her om den poetiske damp-vogn, som thors-kerren i skyerne jo var ligefra begyndelsen, og kæmpevisen, drevet af sangerskens varme ånde, kan da ligeså godt kaldes damp-vogn som damp-skib, og må i alle måder takke da merne i norden for sin tilværelse. uden nu at ville, som shakspears hamlet af danmark siger, jage veiret af det stakkels ord, må jeg dog gribe denne gode leilighed til at takke nordens og især danmarks damer mangfoldig, ikke blot for kæmpevisen om thor fra havsgård, men for alle vore kæmpeviser, som de ikke blot har befordret med en damp, der dufter ligeså sødt, som den på jernbanen lugter fult, men har i en snever vending spændt sig selv for; thi de danske damer har ikke blot sunget viserne, men også skrevet dem op, og derved bevaret dem i den onde tid, da thorshammeren var tyvstjålet, og damerne, såvelsom digterne, af sorg derover holdt op at synge, ligesom skovens andre småfugle om vinteren, ja, kæmpevisebogen har virkelig herrerne i norden skrevet med deres systers fingre, så det er ikke meer end billigt, de kysser hende på hånden for det, og de vil da også sagtens læse kæmpevisebogen med deres systers øine, men jeg skal bede dem, bare ikke kysse hende således på munden for hendes kiønne øine, at visen kvæles på læberne, istedenfor at lyde i sky, så andre småfugle kan høre det og fåe lyst til at synge med!
men nu var det, vi skulde høre, hvordan thor fik sin hammer igien, for hvordan han mistede den, det er endnu en hemmelighed, som alle fine tyverier, enten det så er hoved eller hjerte, man stjæler fra, og derom høre vi kun, hvad vi selv kunde slutte os til, at thor sov, da de stjal hans hammer, og det skulde han jo vist nok ladt være, men når man er træt og søvnig, da tænker man kun lidt på sine pligter mod næsten, knap på pligterne mod sig selv, som man vel nys har opdaget og beskrevet i drømme, men indskærper dog kun forgæves dem, der har lyst til at sove, og sover sødest uden at drømme om pligterne. altså, thor sov, og når  vi veed, han er det mythiske udtryk for den naturlige virksomhed i sin nordiske kraftfylde, da kan vi, ved hjelp af historien, selv sige os, når han sov hårdest, for det er endnu i mands minde, og jeg kan godt huske, jeg havde selv min store nød med nogenlunde at holde mig vågen for tyve år siden, så det må for en deel have ligget i luften, men hvad danmark angåer, da låe det åbenbar også i, at thor havde sovet forskrækkelig længe, jeg regner så omtrent 600 år, fra den tid meklenborgerne stjal valdemar seier fra os ovre på lyø, og jeg har dem rigtig nok mistænkt for, at de da også har taget thor ved næsen og tyvstjålet hammeren med det samme, for vel har thor også siden været vågen engang imellem, men det har i danmark kun været et øieblik, når han vendte sig, og dengang han gjorde sin sidste reise fra norden, som var i trediveårs-krigen, med gustav adolf til tydskland, da havde han ligesålidt hammeren med sig, som i mythen om hans reise til geirods-gård, der også ligner lidt den til germanien, men det var det jeg vilde sige, man kan ikke regne, at thor hos os, når han vågnede et øieblik, ikke savnede sin hammer, for, sandt at sige, skiøndt det ikke ståer i edda, troer jeg rigtig nok, at de, der stjal hammeren, mens han sov, bandt ham hænderne på ryggen med det samme, og når hænderne er bundne på en, da er en hammer hvad man mindst savner, og kan endnu mindre lede og skrabe efter den, som der ståer i edda, thor gjorde, da han virkelig vågnede, og mærkede at hammeren var borte, og jeg synes virkelig, jeg kan see det for mine øine, hvordan han giør det den dag i dag, og kan slet ikke begribe, hvor mjølner er blevet af, da han dog veed, han havde den iaftes, da han lagde sig, og at det er  600 år siden, det falder ham naturligviis ikke ind. ja, damerne har nu vel andet at see efter, så de låner mig sagtens ikke deres øine til at lede om hammeren, men jeg vilde dog gierne hjelpe lidt på thor og har selv slet ikke øine til at lede med, så selv i mit studere-kammer må jeg altid låne min kones øine, når der er noget blevet borte for mig, alt hvad jeg kan see med mine egne øine, det er, hvor sådan en ting som thorshammeren ikke er, fordi den ikke kan være der, og derfor kan jeg aldrig bare mig for latter, når jeg seer de unge herrer lede om den i papir-skuffen og på skriver-pulten, for tit veed jeg rigtig nok heller ikke hvad der er, førend et par dame-øine viser mig det, men thors-hammeren veed jeg bestemt, kan ikke være der, ikke fordi den er så stor at see til; thi den er tvertimod, som alle de nordiske konstværker, hardtad usynlig, men fordi der er liv i den, så, når man kom, hvor den var, måtte man kunne see livstegn af den, selv om den låe otte engelske mile under jord, som der ståer i edda, den virkelig låe, da loke opdagede den hos jette-drotten thrym.
her har vi da atter loke, som man kunde kalde den nordiske hermes eller stiv-stikker, for ham kaldte thor på, såsnart han vågnede og savnede sin hammer, for at fåe ham til, om muligt, at lede den op, og hvor nødig jeg end ellers vilde gåe for loke, så, hvor det giælder thors-hammeren, som jeg har en gammel kiærlighed til, der vilde jeg ikke holde mig for god til at giøre en stor opdagelse, når damerne vilde ståe mig bi. at nemlig damernes bistand er uundværlig, det føler jeg ikke blot for min part, men det følde thor og loke også i gamle dage; thi såsnart de fik lagt deres hoveder sammen, hører vi, de gik strax ind til freya, hvor thor førde ordet og sagde:
vil du, skiøn freya!
mig fjederham låne,
at jeg min hammer
kan hitte igien?
og freya gav alle nordens damer et deiligt exempel, og alle herrer et håndgribeligt beviis på, at nordens damer har just et godt øie til kæmpernes bedrift, altså til den levende historie, for hun svarede strax:
var den af sølvet det klare,
var den af rødeste guld,
jeg vilde den dog ikke spare,
men give den vennehuld.
i freyas fjeder-ham, altså på de berømte kiærligheds-vinger, der er en meget hastig befordring, fløi da loke til jetteverden, hvor thrym sad på høien og snoede guldbånd til sine hunde og jævnede sine hestes manke, og loke kom snart igien med den beskeed, at thrym thusse-drot havde ganske rigtig hammeren, men den låe, som sagt, otte mile under jord, og thrym vilde på ingen måde slippe den, uden han fik skiøn freya til brud.
hvad synes damerne om det parti, og hvad mener de, thor og loke syndes om det? ja, de veed da nok, hvordan herrerne er, når de vil have deres krig frem, så skal damerne opoffres, og fordi damerne er så ædelmodige både at låne dem fjederhammen og sommetider øinene med, så tænker de, damerne skal sige ja til alting, men deri tog de mærkelig feil, ligesåvel i gamle dage, som nu, det fik thor at vide, der nu ikke havde andet i hovedet end politik (end sin hammer, skulde jeg sagt), og faldt som en grobian med dørren ind i huset til skiøn freya og, uden engang at spørge om hun vilde, sagde i den bydende tone,  som damerne sagtens endnu kiender, freya! tag din brudekjole på! vi to kiører til jetteverden!
jo vist! siger damerne, og det sagde freya også, men først blev hun smækvred, og tog efter veiret, så hele ridder-salen rystede, og hendes deilige bryst-smykke, det berømte brysing, sprang høit iveiret, og så sagde hun: ja, kald du mig kun giftesyg alle mine dage, om jeg kiører med dig til jetteverden!
der ståer rigtignok ikke i edda, at thor skammede sig da han fik det ørefigen, og heller ikke, at loke krøb i et musehul, men det kan man slutte sig til, da der siden ikke tales et ord om det forskrækkelige indfald at bytte freya bort for mjølner, hvad omtrent var det samme, som om vi nu vilde sælge sælland til engelskmanden, for at fåe alheden opdyrket.
på asa-thinget fik piben en ganske anden lyd; thi der reiste heimdal sig, som var endnu klogere end loke, og altid på gudernes side, og sagde, der var ikke andet for, end thor måtte bede freya låne sig hendes brudeklæder og brysing, og selv, med hue på og nøgler ved siden, giælde for freya i jetteverden.
det var hårdt for en gammel adelsmand, at skulle tage kvinde-klæder på, og selv giælde for jettebrud, og thor svarede naturligviis rask: da må aserne kalde mig mads alle mine dage, om jeg gåer med lin, men på ham bandt dog loke snart munden med det lille ord: tie du bare stille; thi fåer du ikke din hammer igien, da vil jetterne snart spille mester i asgård.
nu lod da thor sig tålmodig nakke op og smykke ud, og loke, som fandt, det var en kostelig spas, fulgde ham hjertensgierne som hofdame, eller rettere som pernille, og så  dampede de to da i en hast til jette-verden, mens bjerge brast og jorden gnistrede under thors-kerren!
nu følger da beskrivelsen af brylluppet med thor og thrym i jetteverden, som damerne forud kan vide, falder lidt i det plumpe, men den falder dog endnu meer i det pudsige; thi da thor spiser for ti og drikker for tyve, og thrym forundrer sig over al den tidighed og tørst hos bruden, da forsikkrer loke-pernille ham, at freya har hverken spiist eller drukket i otte dage af længsel efter jotunheim, og selv da jetten vil kiæle for sin unge brud, men fåer kun af thor et par øine med alt for megen ild i, da er pernille fræk nok til at berolige ham med den snak, at freya har heller ikke sovet i otte nætter af længsel efter jotunheim. endelig kommer da hammeren ind og bliver lagt i brudens skiød til fæstensgave, og der bliver den naturligviis ikke gammel, men giver i thorshånden både jette-drotten og alle hans drabanter deres livsbrød, og således, ender det gamle kvad, kom da odins søn igien til sin hammer!
see, det er omkvædet på visen, som vi gierne i norden gad hørt igien, men det skeer også nok; thi såvidt jeg kan see med damernes øine, som man altid må låne til sådanne opdagelser, så ligger hammeren allerede ensteds i brudens skiød, så det er kun thors-hånden, der er blevet afvant med at føre den, og synes ikke ret at kunne fåe fat, hvad vel tildels kommer af, at skaftet er så kort, og derom har man en naragtig historie, som jeg dog, for mjølners skyld, må fortælle dem.
det hedder nemlig, at da aserne havde fået tre store konstværker af alferne, ivalds sønner, nemlig odin sit spyd gungner, frey skibbladner, og thors gemal inde sif sit guldhår, da væddede loke om sit hoved med dværgene brok og sindre, at de ikke kunde giøre mage, men han tabde, især fordi hammeren mjølner, som herved kom til verden, var efter alle asers dom det største mesterstykke under solen, kun var skaftet meget kort, og det kom af, at da sindre havde sine jern i ilden og satte brok til blæsebælgen, da befalede han ham vel strængelig under ingen omstændigheder at slippe bælgen, men da der kom en brems og satte sig imellem broks øine og stak, så blodet løb ham ned af ansigtet, da gik naturen over optugtelsen, så han slap bælgen for at smække bremsen, og så måtte hammeren blive som den var, med det meget korte skaft.
see, når man nu, som jeg, ved mjølner immer tænker på menneske-livets, vel at mærke, menneske-livets, ikke dyrelivets, fri yttring og virksomhed både med hånd og mund, så finder man det meget sandt med det overhånds korte skaft, den hammer har, for den mjølner, jeg nævnede nys, har virkelig under alle himmel-egne og til alle tider været vanskelig at fåe fingre og ligeså vanskelig at holde fast på, ja, mig synes ordenlig, jeg kan skimte bremsen mellem broks øine, der er skyld i, at skaftet blev så kort, for der er en vis nærighed, som vil have al den fri virksomhed for sig selv, så der bliver ingen til næsten, og når den brems ikke havde stukket folk, vilde den mjølner, jeg mener, åbenbar havt så langt et skaft, at vi allesammen, både damer og herrer, kunde fået en hånd i med, og at det vilde være meget morsomt, det har jeg seet i engeland; thi vel må jeg ikke sige, jeg har seet mjølner der, men virkningen er iøinefaldende, og, ved at låne damernes øine, har jeg lært, det er den,  man skal see på, da det jo er ganske ligegyldigt, hvem der eier koen, når vi fåer mælken, og ligegyldigt, hvem der kaldes herre i huset, når man kun veed, det er fruen, der råder, naturligviis som rådgivende, og intet, slet intet andet. hvad jeg derfor sporer virkning af, men seer dog ikke på overfladen, det slutter jeg må ligge i grunden, og jeg forestiller mig da, det er gået således til med den gamle mjølner fra danmark, at har meklenborgerne taget den tilligemed valdemar seier, så har de engang, de var i trang for penge, enten solgt eller pandsat den til rostok eller til en af de andre hansestæder, som engang godt vidste hvad den duede til, men tilsidst, da de glemte det, har den vel været lagt op i det såkaldte stålhus, hvor hansestæderne havde deres oplag i london, og da dronning elisabeth drev lybekkerne ud af det, har hun lagt mjølner under beslag, med deres øvrige efterladenskab, men hvad enten hun nu har havt mistanke om, at det var igrunden tyvekoster, eller hun har været bange for, den hammer skulde giøre sig for lystig i engelskmandens hånd, så har hun ladt den grave ned, men dog ikke dybere end at den kunde sætte alle maskin-hjul i gang. det er en dristig hypothes, det seer jeg nok, men jeg siger ikke blot med herrerne, alting må dog have en årsag, men også med damerne, at det ene må dog ligne det andet, og jeg siger med ordsproget, mands list er vel behænde, men kvinde-list er uden ende, så den kan man endnu mindre fåe fat på, end på mjølner med det korte skaft, og når man betragter den engelske, vel mest maskinmæssige, men dog mageløse, forbausende og i sammenligning fornøielige virksomhed, da seer man strax, der stikker en hemmelighed under, og hvor der er virkelige hemmeligheder, der er også i det mindste een dame med i spillet.
see, i engeland er det, jeg, ved hjelp af damernes øine, har fået en dyb foragt for alt, hvad der kun ståer på papiret, om det så er mine egne vers og tanker, men i verdens-historien er det, jeg har seet med mine egne øine, at ligesom i gamle dage både de græske og de nordiske myther, de homeriske digte og de islandske sagaer og kæmpeviserne og alt godt, kom sidst til at ståe på papiret, når det var nær ved at forsvinde af munden og af livet, således kommer i den nyeste tid både kæmpeviserne og alt hvad godt, der er giemt fra gamle dage for at springe frem på ny, først til at ståe på papiret, og gåer så efterhånden igiennem munden ind og ud i livet igien, hvor man kun ikke, som latinerne, forgaber sig i hvad der ståer på papiret, ikke, som centauren, omfavner skyen for here, og ei, som desværre de fleste i vore dage, tager skyggen for legemet og skinnet for virkeligheden. derfor morer det mig både selv at skrive det skrappeste, jeg kan, og at see på papiret, hvad jeg ønskede at see i munden og i det virkelige liv, så det har moret mig kostelig og morer mig endnu at see, hvordan mjølner på papiret atter kom tilsyne i norden og begyndte at lyne over dampvognene, så det var en lyst, og det var øiensynligst hos baggesen, hvis kallundborgs-krønike, blandt andet, er en lille literatur-historie, selv damer kan læse for løier, men dog var det allerede holberg, et hundrede år foran, der, i pernilles skikkelse, var som loke med at hente den, og lånde den siden jævnlig, især i per pårs og niels klim, så latin-skolen glemmer aldrig hans dommedags-slag. kan vi derfor bare huske tilgavns, at hvad der kun ståer og gåer på papiret, er idel skyggeværk, da fåer vi, med damernes hjelp, også nok den virkelige  mjølner igien, og hvad det korte skaft angåer, da har damerne endnu fine fingre og veed at holde fast på hvad de ei vil miste, thi det kan damerne, trods nogen engelskmand, så, når vi seer dem rigtig på fingrene, måe vi bestemt kunne lære dem konsten af.
damerne måe nu ingenlunde troe, at den smule, jeg har fortalt om thor, er alt hvad vi veed om nordens herakles; thi det er kun en mundsmag, og jeg havde stor lyst til at fortælle rub og stub, og især til at vise dem, hvor sindrig alt lader sig anvende på menneske-slægtens historie i middelalderen og derefter; men dels brændte jeg mig så følelig i onsdags på middelalderen, at jeg vel må tage mig i agt, og dels har oehlenschläger forstyrret hele min plan, ved at tage thors reise til udgårds loke af munden på mig; thi det er just mit livstykke, som jeg pleier vidt og bredt at forklare om korstogene. derfor må jeg opgive det og bede damerne tage til takke med den smule thors-kamp og loke-spas, de har fået, og at undskylde mig på det mildeste med det gamle ordsprog, at brændt barn skyer ilden.
brændt barn skyer ilden, siger ordsproget, og sagde jeg sidst, men det holder ikke stik, og det burde jeg forud vidst, både som digter og dameven; thi hvem kan være det, uden at brænde sig utallige gange og dog være lige forvoven; så for den sags skyld behøvede den græske dame slet ikke at have forskrækket mig, som de nu skal høre, hun gjorde i gåraftes, da hun sprang frem for mig som en furie, med en brændende fakkel i hver hånd, og skreg: fy skamme dig! er det takken, man fåer i danmark, ligesom i grækenland, når man vil giøre lidt udødeligt af en jordunge, ved at lade ham gåe igiennem skiærsilden; men har du glemt, hvordan det gik med deiphon, som smeltede hen til ingen ting, da de skreg, han brændte sig!
damerne kan nok tænke, jeg blev heed om ørene ved en sådan tiltale, under sådanne omstændigheder, for vel har jeg på vers mangfoldige gange talt om middelalderen, som en dronning i sit væsen, der, som vorfrue, lyslevende åbenbarede sig for sine venner, og førde dem triumpherende giennem skiærsilden til paradis, men sådant noget giør man sig ingen videre betænkning over, og anseer igrunden for papisteri, men nu var jeg nødt til at troe på det og rystede sandt at sige, over hele mit legeme, til det faldt mig ind, at siden hun snakkede om deiphon, den hedning, så var det  dog ikke vorfrue fra den store middelalder, men kun gienfærdet af persephones moder, den rasende demeter, som ingen skade kunde giøre mig, og så svarede jeg hende rask, at hendes ild blæste jeg kun ad, og med det ord slukdes begge hendes fakler og hun forsvandt, så det er kun for løiers skyld, jeg vil fortælle damerne hvad hun meende med deiphon og med sin skiærsild.
damerne husker nok, hvor smækvred demeter blev over hendes datters bortførelse af pluto, og såsnart hun ved solgudens hjelp havde opdaget rovet og gierningsmanden, råbde hun både om hevn til zeus og løb selv verden rundt med sine fakler, for at lede persephone op, men da begge dele var omtrent lige forgæves, blev hun tilsidst træt både af klagen og farten, og satte sig til hvile på en steen ved en hellig kilde, ikke langt fra athenen, hvor kongens døttre fra eleusis kom for at hente vand, fandt hende og førde hende hjem med sig. her blev hun fostermoder til kongens yngste søn deiphon, som, under hendes pleie voxde og trivedes så øiensynlig i dagetal, som alle måe, der har menneske-naturen selv til fostermoder, og det var et vidunder for alle, men da hans egen moder, metanira, blev nysgjerrig efter at vide, hvad demeter gjorde ved ham om natten, og stillede sig derfor på lur, da såe hun, til sin store forskrækkelse, at demeter trak ham frem og tilbage igiennem en gloende ild, og gav i sin forskrækkelse et høit skrig, hvorved drengen smeltede og gudinden forsvandt.
see, det er jo åbenbar et ammestu-æventyr, og jeg er ikke nær så overtroisk, som man har anseet mig for, skiøndt det er sandt nok, at jeg troer med shakspear, at der er meget imellem himmel og jord, som hverken de tydske eller de danske philosopher har drømt om, og nægter ingen lunde, at æventyret om demeter og deiphon på en måde slåer mig, som et huul-speil, hvori menneske-slægtens store ammestue, som middelalderen var, træffende afbildes med sin virkelige skiærsild, og da jeg slet ikke er bange for at røbe de eleusinske mysterier, vil jeg reent ud sige, jeg kiender nok den skiærsild, man må lade sig trække igiennem for at blive udødelig!
herrerne synes vist, det var et forfløient ord, men jeg stoler på damerne, som kun behøver at kige lidt ind i deres eget hjerte, for at see arnestedet, og kun behøver at lytte til de brændende ord på digternes tunge, for at spore virkningen, og det er høist mærkeligt, at demeter betyder gudmoder og deiphon ildtunge, så det passer fortræffelig; thi det er verdenshistorisk, at tungen i middelalderen gik igiennem ilden, men smeltede, før den blev forklaret, fordi den kvindelige ømhed (metanira) skreg brand i utide.
see, her ståer vi nu midt i “korstogenes” historie, som var den store ildprøve, og uden al frygt for at brænde mig på dem, må jeg skamme mig to gange over mig selv, og først over, hvad jeg sagde forleden aften, at reisen til udgårds loke pleiede jeg at forklare om korstogene; thi vel er det ganske sandt, men det er også en stor skam, som der vil en pillegrims-reise til at afstryge; thi på reisen til udgård var thor åbenbar til nar og udrettede ingen ting, da korstogene derimod både er brændpunkten i middelalderens storværk og ret egenlig damernes triumph.
dog, førend jeg gjør bod, må jeg dog med et par ord oplyse, med hvad ret demeter vilde ansees for vorfrue i middelalderen, og må da begynde med den efterretning, at det hos grækerne selv var en mythisk gåde, i hvad forhold demeter og hendes datter persephone egenlig stod  til zeus og poseidon, som begge havde ord for at være demeters gemaler og persephones fædre, og når vi kun veed, at poseidon var i grækenland det mythiske udtryk for manddoms-følelsen, ligesom thor i norden, da see vi let, hvorfor demeters ægteskab var grækerne en uopløselig gåde. om nemlig den moderlige natur avler idyllen på modersmålet med indbildnings-kraften eller med manddoms-følelsen, det må vi endnu sige, er et stort spørgsmål, så det er meget muligt, de græker har ret, som giør demeter til poseidons første dronning, med hvem han avlede persephone; thi vel er det som at forbinde “ild og vand”, men det har grækerne allerede gjort, ved at give den immerbrændende poseidon sin konge-borg i havet, og det var jo netop, efter alle beretninger, dyden ved den “græske ild,” at den blev ved at brænde under vandet. såmeget er også vist, at poseidons giftermål med amphitrite, der fører navn af hans dronning, er hvad man kalder et fornuft-giftermål; thi hende har han åbenbar taget for pengenes skyld, eller dog for den gode næringsvei, hvori hun sad, som man strax kan høre på hendes pudsige navn “trerundenom”, for det vil sige: middelhavet, med alle tre verdensdele: europa, asien og afrika, runden omkring sig. til ydermere stadfæstelse seer vi da også, at de græske plantestæder, trindt på middelhavets kyster, regnes op som poseidons døttre, hvad for såvidt er aldeles i sin orden; thi handelen på middelhavet og anlæggelsen af plantestæder på dets kyster, det var ganske rigtig grækernes egenlige folke-bedrift i manddoms-alderen, fra de “olympiske leges” indstiftelse til alexander den store. også her, ved sammenligning af posei don og thor, som en olympisk skipper og asgårds kæmpe, kan vi see, at den græske manddoms-alder var naturhistorisk og den nordiske verdenshistorisk, samt at damerne ligner altid dem selv, medens herrerne er ligeså foranderlige som tiden og historien, så, skal de komme til nogen fasthed, de har ære af, da må det være ved verdens ende.
nu har jeg tit nok sagt, men egenlig dog kun skrevet op, at middelalderen lignede en dame, lignede en dronning, ja ælve-dronningen i den engelske poesi, der gav hver kæmpe sit æventyr ved det “runde bord”, og lignede i sine bedste klæder skiøn-freya i nordens myther, som græd guld-perler for sin bortrykkede ægtemand, og fødte “ædelstenen” at glimre med på dronning-stolen, når han, som himmelfalden, kom tilbage, og jeg måtte aldeles have miskiendt og misforstået nordens damer, og da især dannekvinden, dersom de slet ikke havde noget tilovers for ælve-dronningen og skiøn-freya, så, når middel-alderen virkelig ligner dem, og damerne dog er bange for den, da kan det aldrig være gået rigtig til, men må være herrernes skyld, og, blandt andet, min skyld, som har skrevet en tyk bog om middel-alderens historie, men ikke engang et tyndt udtog, som damerne kunde læse. ja, såmeget har den kun alt for heftige og halvrasende græske dame dog virket på mig, at jeg må bekiende, jeg har i min ungdom og selv i min manddom rigtig nok ikke været artig mod damerne, så, roser jeg dem nu lidt på mine gamle dage, da havde de ret til at sige, det var kun et skalke-skjul, eller dog en “prosit, der kom meget seent”, og, var jeg i damernes sted, vilde jeg vel ikke være grusom mod den gammelagtige skjald, der har forsømt sine pligter  mod middelalderen og damerne, men jeg lod ham dog neppe have ro, før han engang viste os lidt af al den sødhed og deilighed, han så tit har sagt, låe skjult hos den dunkle middel-alder, både i nonne-klostrene og på ridder-borgene, både i norden og østen, i asgård og jorsal, både i kæmpeviserne og de islandske sagaer, og så forhærdet troer jeg dog ikke heller, han er, at han jo, når damerne gav ham et godt ørefigen med egen hånd, både skammede sig, og skrev en bog om middel-alderen, som damerne både kunde læse og have lidt fornøielse af. dog, hvor forhærdede herrerne kan være nuomstunder, især de, der har gået i den sorte skole og lært om ikke at hexe, så dog at være trollede, det skal jeg fortælle dem et exempel på, skiøndt det gåer ud over mig selv, for når jeg husker mig om, da var det en dame, der for en snees år siden måtte ordenlig nøde mig til at læse ivanho og abbediet, som nok også er de eneste af valter scots romaner, jeg nogensinde har læst, og da jeg så endelig havde ladt mig bevæge til det, hvad fik hun så for det, uden en lang ramse om, at det kunde være godt nok for damerne, der ikke kiendte til middelalderen, men for en nordisk skjald og historiker, der havde seet alle dens herligheder, var de valter-scotske malerier dog alt for kolde i tonen, for tomme igrunden, og overhovedet for overfladelige og handværksmæssige! see, sådan en recension over bøger, man har fundet både nye og fornøielige, det veed damerne nok, er ikke blot kiedsommelig men meget ærgerlig, og dog den sædvanlige tak, man fåer af herrerne, når man viser dem en rar bog, eller et smukt sted, og dette medlidende: åh ja, det kan være ganske smukt, når man ikke har seet det kiønnere, det var dog alt det, valter-scots  romaner bevægede mig til at sige damerne om middel-alderen, og selv valdemar seier og de fredløse, som jeg troer, jeg tillod damerne at læse for mig og roste fra adskillige sider, de slap dog ingenlunde for et – “men” og et – “dog”, og et – “seet fra en anden side”, eller – “sammenlignet med” – og damerne forståer, som de veed, en halvkvæden vise, så de hørde godt, der skulde endnu være en anden historisk-poetisk fremstilling af middel-alderen, som, når de kiendte den, vilde aldeles fordunkle valter scots romaner, og selv fornedre valdemar seier langt under valdemar den store og hans mænd, som man nu, af mangel på en bedre smag, ikke vidste at skatte; men hvad har så jeg gjort siden til at skiærpe damernes blik og forbedre deres smag for middel-alderen! ingen ting, det er snart sagt og det er bogstavelig sandt, så dertil er ikke meer at føie, end at det er min egen skyld, at jeg forleden brændte mig på middel-alderen og ståer nu igien, med en meget simpel men sand lignelse, som en kat ved en heed grød, kan ikke blive fra middel-alderen, men tør dog ikke heller røre ved den, for ikke at brænde mig. ja, damerne mærkede det kanskee ikke i fredags, men en af de unge herrer, som jeg for resten holder meget ad, lod mig det høre iaftes, så det kan ikke blive skjult, hvordan jeg smuttede forbi korstogene, som noget, man vel kunde have lyst til at anvende en thors-mythe på, men måtte, for damernes skrøbeligheds skyld, nægte både sig selv og herrerne den fornøielse.
see, det klang jo meget ædelmodig, men var igrunden skammeligt, for vidste man nogen skrøbelighed med damerne, og vilde være en smule ædelmodig, så skulde man jo dog ikke røbe den, men enten tie reent stille med, hvad den heed, eller tale rask, som man ingen ting havde mærket, så vi kan rigtig  nok have vore egne grunde til ikke at lade damerne see middel-alderens ridderånd i sin glands, der ikke blot vilde fordunkle men beskæmme os!
men nu er det bag efter, og den eneste bod jeg kan gjøre, uden at det nytter damerne noget, er da at skamme mig selv lidt ud, og fortælle herrerne, det var ikke engang sandt, jeg sagde, at reisen til udgårds-loke prægtig kunde anvendes på korstogene, men jeg skulde heller have sagt, den kunde prægtig anvendes på herrerne efter korstogene, når man ellers turde, for herrernes skyld. nu kan de unge herrer speile sig i mit exempel og see, at når man bagtaler damerne, da nødes man til, inden man veed det, at slåe sig selv på munden; thi det er mit ramme alvor, at aldrig har jeg brændt og aldrig kunde jeg brænde mig værre på middel-alderen, end ved at sige, at mythen om thors reise til udgårds-loke lod sig godt anvende på korstogene; thi når man blot veed, at thor på den reise, uden at udrette det mindste, ovenikiøbet blev til spot og latter for de værste jetter, som farer kun med gøgleri og øineforblindelse, når man veed det, som jeg jo åbenbar længe har vidst, og når man på den anden side veed, hvad jeg vel også må vide, siden det ståer vel hundrede gange i min tykke bog om middel-alderen, at korstogene er ikke blot kronen på middelalderens bedrift, men en af de største begivenheder i hele verdenshistorien, et storværk af middelalderens ælve-dronning og ridder-ånd, som vi blandt andet må takke for, at vi ikke for længe siden blev tyrker allesammen, når man blot veed det, da er det jo soleklart, at de lærde mænd, der har udskreget korstogene for et vel glimrende men dog sørgeligt og halvveis latterligt foster af sværmeri og fanatisme og hierarchisk pavelist, de har ikke sagt  noget halv så dumt og ærerørigt mod korstogene og middel-alderen, som det i forbigående henkastede ord, at når man ikke var så bange for at brænde sig på middel-alderen, egenlig på damerne, da kunde man have lyst til at anvende mythen om thors eneste reise, der blev til spot og latter for jetterne, at anvende den på korstogene! det skulde en anden sagt og ladt mig høre, da vilde han åbenbar fået at føle, om der endnu var stål i min kniv eller been i min næse, og det skulde jeg nu selv dømmes til at sige her åbenlydt for alle herrernes øre, fordi jeg fik det mere end forfløine indfald at slåe mig til ridder på damernes skrøbelighed, eller dog det tossede indfald at vise herrerne, jeg vidste nok, at vi som fødtes til cathedret, ståe allerede i sløikjolen høit over damerne! en sådan ydmygelse er jeg vis på, damerne ikke i deres største grusomhed vilde dømt mig til, men det må have været skæbnens villie, at jeg skulde bøde ikke blot for min egen, men for alle herrernes brøde mod damerne, ved i deres påhør så gruelig at snakke over mig, at jeg lige for deres øine må slåe mig selv på munden og bede både damer og herrer dog aldrig at sige nogen, de har hørt, jeg havde lyst til at anvende mythen om thors reise til udgårds-loke på korstogene, eller, har de sagt det, dog endelig at sige om igien: det var en reen misforståelse, en spas af mig, for at høre, hvad de unge herrer vilde sige; om de, som de burde, vilde giøre sig vrede, og protestere, på korstogenes og ridderåndens og damernes vegne, eller om de vilde opoffre det altsammen, for at herrerne efter korstogene kunde slippe for i den latterlige mythe at see sig selv afmalede med de mest levende farver.
ja, mine herrer! det giør mig jo nok lidt ondt både  for dem og mig selv, og for alle de nordiske herrer efter valdemars-tiden, men da jeg nu engang, det være sig for spas eller for alvor, kom til at ymte om den latterlige reises anvendelse på korstogene, så er det ikke nok til en æres-erklæring, at jeg siger, man kan jo see med et halvt øie, de passer ikke bedre sammen end en knyt næve og et blåt øie, men at derimod thors kammeradskab med fiskerjetten, da han anglede efter midgårds-ormen, og havde udentvivl fået bugt med den, hvis ikke jetten havde listet sig til at file snoren over, den passer, som den var gjort til ridderåndens og pavens bedrift i korstogene; nei, nu er det ikke nok, men nu må jeg bide i det sure æble og sige reent ud, at i den skolastiske philosophi gjorde thor den naragtige reise, og havde natteleie i jette-vanten, og brød forgæves sit hoved med at pille knuder op på madposen, og slog deilig feil ad jetten, den ene gang bedre end den anden, og holdt så sit pudserlige indtog i det classiske pallads, mellem lægterne i stakittet, og at thor endelig gjorde sine tre mesterstykker i nyårstiden ved at forløfte sig på den grå kat, fordrikke sig på det bundløse horn og fortage sig på den gamle kiælling, så han sank i knæ og ligger der endnu! jeg må nemlig sige damerne, at den grå kat hos udgårds loke var, efter mythens egne ord, den forklædte midgårds-orm, altså verdenshistorisk papisteriet, som vi ved reformationen forløftede os på, at det bundløse horn stod i verdens-havet og afbilder godt det bæger eller blækkorn, hvori vi siden har stræbt at udtømme al verdens kundskab og viisdom, og at endelig, efter mythens egne ord, den gamle kiælling er alderdommen selv, som vi ikke  kan nægte, har bøiet os som thor på det ene knæ, om ikke på dem begge!
hvad synes damerne nu om, at ville anvende en mythe, der forklarer sig selv på vor bekostning, anvende den på hovedbegivenheden i middel-alderen, i damernes deel af verdens-historien! ligner det ikke herrerne op ad dage, og har jeg ikke nu soleklart beviist, det er bagtalelse, når man beskylder mig for at være partisk for damerne, mig, som når jeg havde turdet for damerne, nok havde lyst til at anvende den eneste latterlige thors-mythe på det storværk, hvortil dame-hjertet ret åbenbar opflammede ridder-ånden, og øvede derved den verdenshistoriske heltegierning, som i grækernes naturhistoriske billed-sprog måtte hedde, at en tilsløret gudinde trak om natten en kongesøn giennem ilden, så han trivedes vidunderlig om dagen, til hemmeligheden blev røbet, da han smeltede hen som dugg for soel, og gudinden forsvandt.
her ståer da demeter pludselig for mig igien med sin fakkel, og nu seer jeg, hun kunde virkelig med en vis mythisk ret kalde sig middel-alderen, og giøre mig, om ikke helvede hedt, så dog skiærs-ilden varm, og hendes hemmelighedsfulde fakkel kaster nu virkelig et vel mat og dunkelt, men dog i yndige farver spillende lys over middel-alderen, således som jeg i endeel engelske kirker og kapeller har seet lyset falde ind giennem de store malede glas-vindver, hvorved jeg vel knap kunde see at læse i en storstilet bog, men prægtig see både høiden af hvælvingen eller det konstige sparre-værk, og grupperne af de voxne, hvidklædte, chor-drenge og af damer og herrer, de første altid fleer end de sidste, og når så choret sang smukt, var der virkelig en vis romantisk tone udbredt over det hele, ligesom over middel-alderen, og over  mythen om persephones bortførelse af pluto, og demeters natlige vandring al verden rundt ved fakkelskin at lede efter hende. ja, når man blot veed, at paven i rom var en pluto og kirken i middel-alderen en hellig moder, og at idyllen med “hyrderne og hjorden” var hendes åndelige datter, som paven, da han opkastede sig til åndelig tyran, hemmelig bortførde til sit skygge-rige, da kan jeg vel ikke forklare det for herrerne, men jeg er vis på, damerne mærker det, at grækerne, som følelsens folk, virkelig i deres mythiske barndom må have havt en besynderlig drøm om, hvordan det skulde gåe til i følelsens dæmrings-tid, siden korstogenes og middel-alderens hemmelighedsfulde historie, vel mat og dunkel men dog kiendelig og fuldstændig, kan speile sig i demeters-mythen!
vil vi nu imidlertid see det samme speile sig mindre fuldstændig, men fra dame-siden både langt smukkere og klarere, i en nordisk mythe, da ståer skiøn-freya for os, og frabeder sig een gang for alle ligeså vel enhver sammenligning med aphrodite, som brylluppet med tosse-greven, men skyer ingenlunde sammenligningen med demeter!
også freya har reist verden rundt og ledt om en perle, om odd, sin kiære gemal, som på en hemmelighedsfuld måde er forsvunden, og så deilige er de modige tårer, hun daglig fælder, at det røde guld derfor på nordens billed-sprog kaldes freyas gråd, hvad først fåer sin klare mening, når vi hører, at hun er musen for alle de sange, som der er kiærlighed i, altså ret egenlig kæmpevisens søde drømmerske, moderen til alle dem, der vemodig slåe guldharpens strænge til kæmpelivets og kiærlighedens sammensmeltende priis, ligefra den store ubekiendte, der sang om den jomfru og den liden bådsmand, der spillede, ja spillede  guldterning, så tonen glemmer dannekvinden aldrig, ligefra ham til valdemar den stores og ingeborgs skjald, hvis navn og tone sagtens også vil følges ad, sålænge dannekvinden sjunger. det er derfor et dybere ord, end man strax mærker, at odin deler halvt med freya alle dage, så hælvden af kæmperne vies til valhall, men hælvden til folkvang, som er freyas sal; thi alle de kiærlige kæmper er hendes deel og folkesangens helte, så i verdens-historien tilfalder middel-alderen hende og kæmpevisen; og i nyårstiden, da, efter dunkle vink, hendes forsvundne gemal skal komme tilbage, skeer der ventelig en overraskende opdagelse, ligeså glædelig for os som for hende, og for hendes deilige datter gørsum eller ædelsteen, der vel har været efterstræbt af pluto, men er dog ikke bortført som persephone!
jeg er blevet lidt stakåndet, og når de vidste hvad jeg veed, da vilde de finde det meget naturligt, og, skiøndt de sagtens ikke vil troe det, har jeg dog ingen ro, førend jeg fåer dem fortalt, at ligesom jeg stod færdig og vilde gåe herom, og tænkde på, hvordan jeg i aften skulde fåe munden op, see, da kom der en gammel, rynket kiælling humpende ind ad dørren til mig, og jeg tilståer, jeg rystede som et æspeløv, for jeg såe strax, det var den gamle hex, moer ællen fra udgårds-loke, som satte selv thor i knæ, og jeg er aldrig mindre brydsk end når jeg skal herop og ståe på “forundrings-stolen”, hvad damerne nok veed, det er imellemstunder ingen spas blot at sidde på, skiøndt man må holde ørene stive, sålænge man kan.
du veed nok slet ikke, sagde ællen, hvordan du skal komme derop i aften; vil du låne mine krykker?
nei, ellers mange tak, sagde jeg, og gik baglænds henimod væggen for at have ryggen fri, men det hjalp ikke, for hexen sagde: ja, ja, så skal jeg nok selv følge dig derop; og, uden at vente på mit svar; forsvandt hun for mine øine, og hængde bag på min ryg, og tog mig så kiærlig om halsen, at jeg måtte snappe efter veiret og havde nær ikke fået det. klokken var imidlertid slået og jeg måtte afsted, og vel er der ikke langt fra vimmelskaftet herom, men  de kan dog troe, jeg havde mit læs med det følgeskab, så de havde neppe fået mig at see iaften, hvis jeg ikke strax om hjørnet havde mødt en kiøn gammel mand med et godt øie, som strax såe, hvad jeg skadte, og sagde til mig: hvad er det, du gåer og slæber dig fordærvet på? det var godt, jeg mødte jer, for pokker må løbe om kap med den kiælling, men hun pleier ellers at ligge i min lomme, lån mig hende, og gåe så kun du: jeg skal strax være hos jer.
det lettede lige på timen og nu skyndte jeg mig herop og vilde blot trække veiret, til han med øiet, der puttede hexen i lommen, kommer med, for de kan jo nok høre, det var den gamle odin, der bærer sin alder så godt, at man har ondt ved at see, han er blevet en dag ældre siden han løb fra os i bråvalle-slaget, og det er dog vist over tusind år siden; men det er sandt, det skulde jo være et særdeles lykketræf, hvis damerne havde hørt noget om bråvalle-slaget, for alt sådant noget pleier herrerne at beholde for dem selv, og jeg må da i al korthed fortælle, at histovre, på den anden side øresund, i bleking, er der en klippe, som hedder runemo, og som der endnu ståer runer på om det forfærdelige slag, hvori den sidste gamle skjoldung, harald hildetan, faldt, og hvad kun er altfor klart, lykken med det samme gik over fra det gamle danmark til det unge sverrig, og det udtrykker oldsagnet smukt og rigtigt således, at odin, som havde været danmarks skyts-ånd fra arildstid, satte først splid mellem den gamle harald hildetan i danmark, og hans unge systersøn, sigurd ring i sverrig, og gav derpå selv under slaget harald sit banesår. det er nemlig ikke alene klart, at odins-templet i upsal var siden det ypperste offersted i norden, indtil christendommen, i det niende  og tiende århundrede indførdes hos os, men at alderdommen hos os med det samme opgav ånden, som ene havde sat den istand til at styre både ungdom og manddom, både tyr og thor, til fælles bedste, det seer man grant, ikke blot på gorm den gamle og harald blåtan, men endnu bedre på valdemar den store og valdemar seier og christian den fjerde, da de blev gamle. måtte det derfor kun stadfæste sig, hvad han med øiet sagde til mig, at odin virkelig kommer til os igien, før vi veed det, da måe vi allesammen sige: velmødt! thi da fåer vi en glædelig jul og et lyksaligt nyår.
det, kan vi nemlig alle forståe, vilde være deiligt, når “ungdom og viisdom kunde følges ad”, for så gjorde ungdommen ingen dumme streger, og så var viisdommen ikke død og magtesløs, og dette følgeskab har åbenbar ingensteds i verden fundet sted i så høi en grad, som i det gamle norden, og da især i danmark, i kong skjolds og kong rolvs og frode fredegods tid, da den unge, dristige tyr, og den stærke, mandhaftige thor, immer gjorde eet med den gamle, erfarne og vise odin, som er den eneste måde, hvorpå følgeskabet kan finde sted, for at hexe erfaringen til sig, førend den kommer af sig selv, det lærer al erfaring, lader sig ikke giøre, og at man umulig kan blive klog uden erfaring, det følger af sig selv, så, når philosopherne har påstået det modsatte, da har de kun soleklart beviist, at enten var de dumme på alt, eller dog, at hvor kloge de end kunde være på himmelens løb, så var de dog tosser på jorden.
sad vi således oppe mellem stjernerne og havde øine derefter, så vi klart oversåe det hele, da måtte vi være narre om vi vilde krybe ned og reise verden rundt, selv på  en jern-bane, for at see i stumper og stykker, hvad der både var meget kiønnere og klarere, når det under eet overskuedes i sammenhæng, og var jeg vorherre selv, som havde skabt det hele, da kunde det heller aldrig falde mig ind, smålig at udfritte enten hvad hver ting duede til eller hvordan det bedst kunde bruges, men om jeg så ti gange var professor i philosophien enten i kønigsberg eller berlin, så var jeg dog en stor nar, hvis jeg bildte mig ind, enten, at jeg virkelig sad mellem syv-stjernerne med et par sole til øine, eller at jeg var vorherre selv, som vidste alting forud, og behøvede kun at give et nik eller et vink, så rettede erfaringen og al verden sig efter mig.
see, det var også odins tankegang, derfor valgde han heller at blive ved jorden og tjene sig op til en halvgud, end at fare op som en løve og falde ned som et får, eller bygge kasteller i luften og gåe i tåget på jorden. odin var altså hvad de tydske philosopher med en meget fornem mine kalder en blot empiriker, men hvad john bull kalder en kiendsgiernings-mand, men han indskrænkede sig naturligviis hverken til de kiendsgierninger, man kan see i engeland, skotland og irland, eller til dem, man kan tage og føle på med begge hænder, eller til dem, man kan opleve i et halvt eller heelt århundrede, nei, vel havde han kun eet øie til daglig brug, eller såe dog kun med eet øie ad gangen, hvad dr. gall og phrenologerne forresten påståer, er tilfældet med os alle, men så brugde han også øiet desbedre, hvor han kom, og da den ottebenede sleipner som en struds bar ham ligeså godt til vands som til lands, så gjorde han mange udenlands-reiser, og da han havde levet lige fra ymers tid, så havde han oplevet alt, hvad der var skedt i hele verden i tidens løb, og brugde herlige midler til at  samle sine tanker, udvide sine kundskaber og styrke hukommelsen. først havde han et høisæde, som hedd lydskjalv, hvor han kunde høre hvad folk sagde rundtomkring ham, selv når de hviskede; og dernæst havde han to ravne, hugin og munin, som var godt skåret for tungebånd, de fløi ud hver morgen, al verden rundt, og kom igien om aftenen og satte sig hver på sin skulder og bragde ham beskeed om alt, hvad de havde seet. endelig, når han blev lidt urolig for fremtiden, sendte han brage og loke og heimdal til urda-kilden at rådspørge nornerne, som der gav deres orakelsvar, og blev han vankelmodig, så red han selv til mimers brønd  og fik sig et bæger ægte ygdrasils-miød at styrke sig på. ja, noget af det bedste, både til at forsøde alderdommen og opmuntre sindet og holde alt i ligevægt, havde jeg dog nær glemt, for det var en midaldrende frue, ved navn saga, som boede kun et par bøsseskud fra valhal, og havde en meget smuk mund og en klar stemme, og tillige smukke øine med sikkert blik, en smuk pande med megen vittighed i, og nydelige smilehuller, med en lille skielmsk dværg i hvert, men så lille bitte, at man ikke kunde see ham uden forstørrelses-glas, og samme frue besøgde odin hver evige dag og sad en times tid eller to og snakkede med hende, og drak et godt glas vin, som hun altid havde, og det af et deiligt guld-bæger, hun selv havde nippet til.
men var odin ikke gift, og hvad sagde hans kone til det?
jo vist var han gift og det meget godt, og det sidste spurgde jeg ham også om engang, da han fortalde mig, hvor smuk fru saga var, for det ståer ikke i edda, det har jeg fra hans egen mund, men han slog det hen i spas og sagde:  ja, hvad siger vel din kone til det, at du ståer og roser damerne hveranden aften!
det slog mig, så jeg trængde ikke videre ind på ham, og kan da her endnu mindre gåe dybt ind i den materie, hvis jeg ikke, over den smukke mund og de smukke øine og hvad meer der både siger og forståer sig selv imellem os, reent har glemt, hvad vi taler om, glemt, hvilken gammel, kold og tør krabat, den samme odin dog egenlig er, så det gåer med ham som med den virkelige, velbekiendte alderdom, at han må være så klog, så han kan høre græsset groe, og så morsom, at han kan fåe døde folk til at lee, og så føielig, at man kan svøbe ham om en finger, så stikker han dog hverken de unge herrer ud hos damerne, ikke heller fordunkler han enten ungdom eller manddom med sin dåd. når vi derfor kalder odin nordens ånd, da lader det sig kun høre, fordi vi er vant til at bruge sjæl og ånd iflæng, og odin unægtelig er sjælen i den nordiske anskuelse, men når vi ved ånd, som det sig bør, forståer den høiere livs-kraft, der giver det nordiske kæmpeliv sit store øiemed, sin indvortes styrke og eiendommelige præg, da er det åbenbar hverken odin, thor eller tyr, men balder, nornerne og urda-vældet, eller, som vi i daglig tale vilde sige: barndommens guldalder, forsynet og skjalde-åren. kun forsåvidt kæmpelivet både i sin unge og dristige, sin stærke og følsomme, og sin svage men erfarne og oplyste alder, vil lade sig besjæle af denne ånd, der kræver fælles opoffrelse, som asernes i ragnaroke, kun forsåvidt fåer det nordiske kæmpe-liv det høiere, verdenshistoriske præg og øiemed, som jeg påståer, det har havt og håber derfor, det igien vil fåe.
vel gåer det her i åndens høide, ligesom i hjertets  dybde, at vi måe blive stående for en livs-hemmelighed, som vi ikke kan begribe, men måe enten gåe glip ad eller tage som den er, og nøies med en dunkel forestilling om og en levende følelse af, så jeg vil ligesålidt prøve på at forklare dem livs-strømmen i norne-hånden eller sikkerheden på balders gienkomst, som vores egen fødsel eller udødeligheds-håbet, men hvordan den historiske anskuelse, der fødes med børs tre sønner og kneiser med borgen af ymers øienbryne, fik et mythisk udtryk for sin kraft og virkelighed i de tre norner, det burde jeg måskee allerede tidligere gjort dem opmærksom på, og kan nu ikke længer opsætte. ligesom nemlig nornerne i det hele, med livs-strømmen og skæbnen i deres hånd, udtrykker den hemmelighedsfulde styrelse af hele menneske-slægtens levnets-løb til et stort og glædeligt mål, et mål, det er de nordiske kæmpeguders ære ei blot at ville kæmpe, men, når det så må være, opoffre sig for, således åbner nornernes trilling-skikkelse os et overblik af styrelses-måden, som vore kæmpefædre tænkde sig den. de veed måskee, at man sædvanlig har villet forklare de tre norner ved de tre tider: den forbigangne, nærværende og tilkommende, men det var åbenbar kun en blind efterligning af de græske philosopher, der havde prøvet således at forklare deres tre moirer eller parcer, for det er klart, at så nødvendig tidens tredeling er til enhver historisk anskuelse og findes derfor udtrykt i børs tre sønner: odin, hæner og løder, så ørkesløs og intetsigende er den, når vi spørge om styrelsen og styrelses-måden, der jo altid må være eens. derimod lærer den historiske anskuelse os snart, at enhver stor begivenhed har tre afdelinger, ikke blot i sin skikkelse, som begyndelse, midte og ende, men også i sin virkelige udvikling, som spådom eller formodning, som  kamp med allehånde hindringer og endelig som et til formodningen svarende udfald, så i nordens historiske anskuelse må nornernes tretal nødvendig svare dertil, og herpå hentyder også virkelig deres navne; thi urd betyder det vordende, hvorfor også norne-oraklet kaldes urda-stolen, verdan betyder det afværgende eller hindrende, og skuld hvad der alligevel skal skee, altså opfyldelsen af urds spådom. dette fåe vi vel nuomstunder nærmest for øie ved at tænke på dramaet og skuepladsen, hvor vi ganske uvilkårlig giør den fordring, at enden skal svare til begyndelsen, og at midten skal ved passende hindringer spænde vor opmærksomhed og forhøie vor deeltagelse, eller som vi pleie at udtrykke os: skal slåe en knude, vi måe ønske at see løst. da jeg imidlertid holder meget mere ad det virkelige liv på den store skueplads end ad skyggen på den lille, derfor langt mere ad verdens-historien, end ad al verdens theater-stykker, så seer jeg meget heller norne-trillingen speile sig i det historiske verdens-hav end i blækkornet og bogtrykker-sværten, og skikkelserne bliver nuomstunder i dette speil så kæmpemæssige, at størrelsen bøder på afstanden, så man behøver egenlig kun odins-øiet, som til enhver historisk anskuelse er uundværligt, for at see, at oldtiden, som slægtens ungdom, under fantasiens septer, er den høipoetiske og prophetiske, middel-alderen, som manddommen i følelsens dronning-tid, er den historisk indviklede, og nyårstiden, som slægtens alderdom, under forstandens skolemesterskab, skal være den oplysende og forklarende.
de synes formodenlig ikke godt om, at slægtens alderdom skal være vores deel af tiden, for det er et sandt ordsprog, at alle vil længe leve, men ingen gammel hedde, og hvad jeg sagde dem strax iaften, beviser noksom, jeg tænker ligeså, men  det er nu engang ikke anderledes i denne verden, end at når man lever længe, så bliver man gammel, enten man vil eller ei, og vil vi blive kloge på menneske-livet, måe vi endelig vænne os af med det barnagtige forlangende, at livet skal rette sig efter os og alting gåe efter vort hoved, hvad da også vilde blive en naragtig gang, eftersom enhver af os har sit eget hoved, der slet ingen lyst har til enten at gåe eller springe efter andres hoveder, men vi måe vænne os til den i førstningen lidt ubehagelige tanke, at hvad der er sandt, det bliver ved at være sandt, enten vi så ønsker det eller ikke, så det er meget klogere, med den gamle odin og engelskmanden, at tage livet og verden som de er, og see til at giøre os dem så nyttige, som muligt, end, med den unge philosophi og tydskerne, at spilde sin tid og sine kræfter på at skabe livet og hele verden om efter sit hoved, og så springe i flint, fordi det ikke vil lykkes, fordi det umulige ikke vil lade sig giøre!
ligesom vi derfor allesammen, damer såvelsom herrer, måe finde os i, at menneske-naturen hos os bliver ældre hvert år, og kiendelig ældre, når følelsen taber sin ild, øiet sin klarhed og hånden sine kræfter, således måe kloge folk virkelig også finde sig i, at menneske-naturen følger de samme love i det store som i det små, i alle folkefærds og hele slægtens levnets-løb, såvelsom i vores, og når vi blot kan finde os i det, da behøver vi kun at lukke vore øine op for at see, at i det mindste folkene i norden er ligeså gamle som odin, så man måtte kun ønske, de var ligeså raske og rørige, muntre, erfaringskloge og poetiske som han.
også herved må john bull rinde mig ihu, for der er åbenbar for øieblikket ingensteds så kiendelige spor enten af odin, tyr eller thor, eller i det hele af den oldnordiske livs-anskuelse, som i engeland, hvor man dog neppe kiender  edda af navn og hardtad reent har glemt sin nordiske byrd. dette beviser iblandt andet, at menneske-naturen lader sig ligeså lidt som bjerg-naturen skabe om af de skiftende tider, anskuelser og menneske-hænder, og at den nordiske menneske-natur, når den blot anspores ved frit spillerum, vilde også hos os endnu, i forhold til sin alder og til samtiden, giøre både dristige, mandhaftige og kloge kæmpeskridt; men hvad om nu john bull tillige såe sig selv og norden og det hele menneske-liv med odins-øiet, tog immer i betragtning, hvad han nu endogså tit griber til de latterligste midler for at skjule, at han er ingen springfyr og heller ingen stærkodder meer, men igrunden en gammel mand, kun med kæmpe-kræfter for sin alder, som, velforståede, tilbørlig skånede og godt anvendte, endnu i mange år, om forsynet vil, kan skiænke ham et fornøieligt liv og en udstrakt, gavnlig virksomhed, hvilken halvgud, hvilken odin, med tyr og thor, med brage, loke og heimdal til sin tjeneste, mimer til sin rådgiver og saga til sin veninde, vilde da john bull ikke være og hver dag mere kiendelig blive! og hvad kunde og skulde vi da ikke blive, vi kværsiddende nordboer, som er slet ikke ældre end john bull, slet ikke af ringere byrd, men børn af den samme gode malke-ko, ød-humle kaldt, brødre til den samme odin som han, med langt mindre tykt, sammenløbet blod, langt mere poetisk liv og langt sødere damer! hvilket lydskjalv kunde her ikke være i den grønne lund, hvor ingen jernbaner og fabriker i hundrede-tal giør en larm, som den, der i engeland knap lader folk fåe ørenlyd! hvilke frugtbare kundskabs-skatte vilde ikke odins ravne, hugin og munin, tanken og mindet, daglig bringe os fra al verden, vi, som endnu dog spørger om andet, end hvor det  bedste marked, de fleste penge og de mest drivende maskiner er at finde!
ja, blev kun odins-øiet for menneske-livet ret lukket op hos os, da vilde der, siden balders død, aldrig være seet så muntert og yndigt et levnets-løb, som her, hvor odins dronning, datter af fjørvin den livsalige, den moderlige frigga med det dybe øie, som veed alle hemmeligheder, men røber dem ikke, hvor hun og den halvgræske freya, ømheden selv, men i skjoldmø-dragt med fjederham, åbenbar lever endnu og forliges godt, og hvor sagas yndige skovhus ved søen ståer og venter på hende og på fornyelsen af de gamle dage, da hun og odin drak med hinanden den klare vin af det fælles guldbæger, ja, lod vort klare, deilige modersmål flyde som vin fra veltalende læber!
sådanne betragtninger, fromme ønsker og dristige forhåbninger, er jo vist nok ikke den rette forklaring af nordens verdenshistoriske myther, som alle ånde dåd, selv når de, som odins-mytherne, dreie sig om råd for uråd, og de finde derfor deres eneste rette forklaring i et nyt ægte nordisk levnets-løb, passende til øieblikket, dets tarv, kræfter og omstændigheder, men til skabelsen deraf, altså til mythernes rette forklaring, bidrager dog en gammelagtig skjald sin skiærv og sit alt, når han stræber at vække de samme betragtninger, ønsker og forhåbninger hos den yngre slægt af begge kiøn, hvis lykkelige kår det er at kunne bidrage rigelig af livets og hjertets fylde til et nordisk gyldenår, der åbenbar kan og bør blive det yndigste på jorden.
ja, taget i og for sig selv, er det nærværende øieblik altid igrunden tomt, og neppe nogensteds tommere end hos os, men taget på nordisk, som et stade til overblik af det forbigangne, og en levende overgang til det følgende, er det  nærværende øjeblik altid rigt og frugtbart, selv for alderdommen, og, just ved den erfaringskloge alderdoms hjelp, frugtbart for menneske-livet, det er åbenbar grund-tanken i odins-mythen, og den perle, jeg fra alle sider ønskede at oplyse, vis på, at lykkes det, da vil dens glands tale for sig selv og dens værdi med hvert år skattes høiere; thi der har været få øieblikke enten i vort folke- eller i hele menneske-slægtens levnets-løb, der så åbenbar var overgange til en lang og vigtig fremtid, som det nærværende, og der har aldrig været et øieblik, der enten var så trængende til et lyst overblik af det forbigangne eller så skikket dertil, og ligesom denne øieblikkets storhed og vigtighed, i sin levende forbindelse med fortid og fremtid, giennem en heel menneske-alder, har trøstet mig over dets eiendommelige, mageløse tomhed, hvor det vilde være selvstændigt; således træder denne storhed og vigtighed mig nu med hvert år og snart hver dag nærmere, som noget, der ikke blot vil betragtes men benyttes, ikke blot vederkvæge men virke, ikke blot oplyses men virkelig forklares, og derved er odins-mythen sprunget frem for mig i det ny lys, hvori jeg nu stræber at fremstille den, som et alderdoms-mønster i nordens ånd, i sig selv tiltrækkende, især for os ældre, og vidunderlig i sammenligning med grækernes pluto, som er det tilsvarende!
ja, da jeg pegede på, hvordan menneskets natur-liv med sine fire årstider speiler sig i kronos og hans tre sønner, da såe de vist alle, at pluto med sit skygge-rige kun alt for klart afbilder alderdommen, som vi sædvanlig møde den, kun med lidt meer eller mindre af den kolde, tørre forstand, livs-fylden og kraften berøvet, og dobbelt ynkelig, når den sætter sin ære og søger sin glæde i at sidde høit på sin skygge-throne og med sit skygge-spir beherske de utallige  skygger af tanker, følelser og begivenheder, som tomme og tause vrimle i forstandens hades. at græker-ånden også havde et mageløst godt øie for dette alderdommens skygge-rige, see vi ikke blot i odysseens mesterlige beskrivelse deraf, men vel endnu bedre af usynligheds-hjelmen på plutos hoved, staven, målestokken og nøglen i hans hånd, og cerberus ved hans side, som loggrer for alle dem, der vil ind, men viser dem tænder, som vil ud; thi pegen med støtte-staven, bog-staven naturligviis især, målen af alt med sin egen alen, og nøgle-prøven i alle låse, det er jo den kolde, tørre forstands udelukkende syssel, og har den en smule kraft til sin rådighed, er det jo sædvanlig en cerberus, gnaven over livet og gnavende på det, kun loggrende for hvad der gåer over til skygge-riget, fnysende, når noget vil sprænge dets porte og vende tilbage til de levendes land. slet så grueligt, tomt og glædeløst var nu vel ikke det græske alderdoms-begreb i den mythiske tid, da det formildedes lidt ved persephone med blomster-krandsene, men om blomsterne end beholde deres farver i de dødes rige, så tabe de dog duften, og således som forstands- og alderdoms-begrebet er ikke blot kommet til os giennem latin-skolen, men der indpodet i os, indpodet i ungdommen, ja hardtad i barndommen fra slægt til slægt, er det vist nok intet under, at menneske-livet meer og meer henvisnede under pluto-spiret; det er kun et vidunder, at vi endnu kan sørge derover og tale derom og håbe bedre dage. men at det dog er muligt, derfor måe vi takke den ånd, som skabde odins-mythen med hele den nordiske livs-anskuelse og det hjerte, som i alle måder bar ånden og gjemde indtrykket af den herlige anskuelse så dybt, at hverken plutos stav eller målestok kunde nåe det, og så godt under lås og lukke, at alle hans nøgler og dirke blev til skamme, ja  vi måe først og sidst velsigne frigga-hjertet, der bevarede hemmeligheden og blev under alle tidens omskiftelser uforandret det samme, og gienfødte i tidens fylde odins-øiet hos nordens skjalde, og vil snart, når pluto med hele sit skygge-rige ei meer indpodes i ungdoms-knoppen, gienføde odin og hele kæmpelivet, vel lidt gammelagtigt selv i ungdommen, men dog så kraftigt, at selv alderdommen har et valhall, et lydskjalf, et ravne-galder, en mimers-miød og saga-vin i guld-bægere, kort sagt et odins-liv, der hverken er sig selv eller andre til byrde, men så mildt bevæget, så stille muntert og så historisk rigt, at det langtfra at afskrække kan tiltrække ungdommen og opmuntre den til at bruge de frugtbare år, så de kan stirre tilbage på dem med velbehag og smile til damerne under sølvhårs-kronen!
og hermed bliver det vel bedst at afbryde til onsdagen efter nyår; thi vel ønskede jeg den allerkorteste afbrydelse muligt, især for min egen skyld, men da jeg veed, en deel af ungdommen tager på landet i julen, er afbrydelsen det mindste offer jeg kan bringe for den uforglemmelige velvillie, og overbærelse med mine egenheder, alle mine tilhørere alt så klart har lagt for dagen, og jeg vil da ret af hjertet ønske dem alle en ægte græsk jul og et ægte nordisk nyår!
at tage fat iår hvor man slap ifjor synes vel at følge af sig selv, men kan dog falde vanskeligt nok; thi da jeg skulde til det, var det, som der kom en og sagde “iår som ifjor”! har du glemt, at “fjorgammel stads er en gyselig ting” og det netop for damerne, og det ord havde nær gjort mig reent ør i hovedet, for jeg kan godt huske, jeg hørde den vise i min ungdom af damernes egen mund; men så faldt det mig dog, til lykke, ind at spørge, hvem den vise var af, og skiøndt jeg havde glemt navnet, blev jeg dog sikker nok på, at den var af en herre, og i den anledning må jeg råde damerne at tage deres mund i agt for herrerne, så de ikke siden skal komme og beråbe sig på, at de har selv hørt damerne synge “fjorgammel stads er en gyselig ting”, eller endnu værre flauheder, som herrerne selv har været mestere for og lagt damerne i munden.
at nu også flauheden om den “fjorgamle stads” er herrernes eget æg, det skal jeg bevise, både philosophisk og historisk, og da først philosophisk, under den forudsætning, hvis unægtelighed jeg naturligviis forudsætter, at damerne, efter ordsproget, tier bedst med deres egne hemmeligheder og herrerne med andres; thi heraf følger for det første, at om end fjorgammel stads var damerne en gyselig ting, så vilde de dog tie med dem selv, og  deraf følger for det andet, at det må ikke være damernes, men deres egen hemmelighed, herrerne har røbet, og hvad der binder læsset, eller, som vi philosopher pleier at sige: giør beviset stringent, det er, at man igrunden ikke kan røbe andre hemmeligheder end sine egne, så det er ikke at takke herrerne for, at de tier med damernes, som de ikke veed.
mit historiske beviis kunde jeg nu vist nok godt spare i så klar en sag, især da jeg jo, som philosoph, må vide, at exempler egenlig ikke beviser, men kun oplyser; men da jeg nu dels har regnet på at fåe det med, og dels med rette kan sige, at den historiske oplysning ligger mig langt meer på hjerte end den philosophiske beviisførelse, så tillader damerne mig nok også at komme frem med mit historiske beviis, og herrerne måe finde dem i det, da de ikke kan være dommere i deres egen sag; thi vel har denne gyldne regel ikke hidtil været anvendt på sagen imellem damer og herrer, hvori de partiske herrer åbenbar har opkastet sig selv til dommere, men i vor oplyste, philosophiske tid må grundsætningen nødvendig giennemføres fra hoved indtil hale, eller, som vi philosopher siger, med stræng consekvents.
historien er da kortelig den, som jeg håber, alle vitterlige, at fruen kom op i herrens studere-kammer og fandt ham så fordybet i almanakken, at han slet ikke mærkede hende, men, istedenfor at knurre, sagde fruen meget beskeden: gid jeg var en almanak! hvortil herren svarede meget koldsindig: ja, gid du var! og damerne forståer en halvkvæden vise.
hvad damerne derimod neppe kan forståe, det er vist, hvordan jeg er blevet philosoph, thi det kan jeg ikke engang  selv forståe, men formoder kun, det er herrernes skyld, som ikke kan lide det fjorgamle, og, når man skal gåe frem med tiden, må man jo blive noget, man ikke før har været, så netop, fordi jeg ikke var philosoph ifjor, synes mig, det kan være rimeligt nok, jeg er blevet det iår, for jeg har seet mange herrer, som jeg turde væddet mit hoved på, blev aldrig philosopher, om de så grublede i tusind år, og see, til min store forundring, er de dog blevet det i et øieblik, i en håndevending: een, to, tre, så det er klart, at een, to, tre er nu, ligesom i pythagoras gyldne dage, blevet hele den philosophiske hemmelighed. heraf vil damerne strax slutte, at de nemt kunde blive ligeså gode philosopher som vi, men da vi ingenlunde kan være tjent med, at damerne bliver andet iår end de var ifjor, så måe vi høitidelig protestere imod en sådan forvandling, og spørgsmålet er da kun, om damerne ikke er ligeså ilde tjent med, at jeg løber hen og bliver philosoph, og det så tidlig på året, istedenfor når det skulde være galt, dog heller at bie til det bliver varmt i veiret, når damerne ikke mere gåer ind at høre på forelæsninger, men gåer ud “at lyde på fuglesang”, så herrerne, og jeg med dem, havde både tiden og rummet for dem selv!
ja, urost for damerne, har jeg virkelig selv gjort mig det samvittigheds-spørgsmål, og nu, da jeg seer damerne for mig, finder jeg naturligviis, at alle andre hensyn burde været sat til side, indtil videre, men hos pluto, hos hvem jeg har siddet alle søgnedage, siden vi skildtes ad, der seer alting ganske anderledes ud, og der kunde jeg ikke fåe det ud af mit hoved, at den første aften i det ny år skulde jeg være philosoph, og dog engang vise mig fra en glimrende side, ved at anatomere det flygtigste af alle begreber, den  sande proteus, som der vil en mester-hånd til at holde fast, da han kan påtage sig alle mulige skikkelser og smutter mellem fingrene på de fleste, før de veed det. det er nemlig “øieblikket” jeg mener, dette ganske forunderlige kvægsølv-begreb, som jeg finder, har allerede brudt hovedet både på de græske og de nordiske mythe-smede, så det vilde unægtelig være en philosophisk helte-gierning at klare den sag i et øieblik. det giælder altså blot om virkelig at giøre det, og denne “virkeliggiørelse”, som man på philosophisk kalder experimentet, overlod jeg nu hjertensgierne til en anden, som jeg da med stor fornøielse skulde kritisere, og, når experimentet mislykkedes, smække over fingrene; men her, hvor munden skal gåe på sin egen hånd, må den også selv see til at gribe “øieblikket”, og tør i det høieste vente en hånds-rækning af andre munde, der gribe efter det samme. sålænge jeg nu sad nede i hades, mellem alle de ypperste ordførere i den forbigangne tid, så den var mig nærværende, da syndes mig, grebet måtte nødvendig lykkes, da vi var hele tre munde om det: den oldgræske nemlig, den oldnordiske og min egen, så når vi stillede os rigtig op efter jagt-lovene, måtte vi kunne perse det flygtige øieblik, så det blev nødt til at flyve lige ind i en af de åbne munde; men nu, da jeg kommer herop mellem damer og herrer i det nærværende øieblik, skilt fra det forbigangne, nu opdager jeg, til min store forskrækkelse, at min egen mund er den eneste, der ståer til min tjeneste, så nu vilde jagten være spildt umage, og jeg må da see at snoe mig fra den på en nogenlunde skikkelig måde.
jeg vil derfor stræbe at vise, det var skielmsk gjort af den oldgræske mund at lade mig i stikken, så min stakkels  mund skulde svare til det hele, og lykkes det, da håber jeg, både damer og herrer skiænker mig, som en ung begynder i philosophien, øieblikkets virkelige pågribelse og randsagelse, der åbenbar, ved stalbrødrenes udeblivelse blev alt for vanskelig!
jeg kan nemlig med mange vidner, skiøndt rigtig nok kun skygge-vidner, bevise, at den oldgræske mund har fortalt mig, det var netop nordens sønner, i pagt med græker-ånden, forbeholdt at gribe det flygtige øieblik og bringe det til at finde sig i billighed, så det ikke mere snappede os maden af munden eller smilet af kinden, og historien er så smuk, at jeg er vis på, damerne vil gierne låne øre til den.
det var nemlig på det berømte argonauter-tog, at grækerne kom til en underlig snevring, dannet af to store rokke-stene, der bestandig rokkede frem og tilbage, og når de stødte sammen, sønderknuste alt mellemværende, så det var et stort lykke-træf at slippe heelskindet derfra; men der var dog i nærheden en berømt spåmand, som hedd kong phineus i salmydessa, og ham tyede grækerne til, for at hente råd for uråd. phineus vilde imidlertid ikke svare argonauterne et ord, med mindre de først kunde frie ham fra den daglige plage, han havde af systrene til iris: de slemme harpyer eller drage-dukker, aellope og okypete, som, hver dag, når maden kom på konge-bordet, snappede alt det bedste bort, lige for hans næse, og fordærvede resten, så det stank. også her var gode råd dyre; thi systrene til iris “hurtig som åndedrættet og de flyvende fugle”, de lignede hende naturligviis i hurtighed, og svarede kun alt for godt til deres navne, som på dansk vilde blive “springom og letbeen;” men argonauterne  havde til lykke to sønner af boreas eller norden-vinden med sig, som også kunde flyve godt, hedd på græsk zetes og kallais, altså på dansk “fire og hale” eller “slip og tagfat” og svarede ypperlig til deres navne, så de forfulgde strax harpyerne, den ene i øster og den anden i vester, tog hver sin, og afnødte dem det høitidelige løfte, at de herefter vilde lade kong phineus have madro, hvorpå han da også gav argonauterne det gode råd, at når de såe tågen over rokke-stenene eller, på græsk, de symplegadiske klipper, da skulde de på timen standse skibet i farten og lade en due flyve igiennem snevringen, og når det lykkedes, kunde de dristig styre bagefter. det gjorde argonauterne da også, og det lykkedes, så duen mistede kun et par af sine hale-fier, og skibet argo fik ligeledes kun ubetydelig skade på bagstavnen, hvorimod rokke-stenene for eftertiden smukt måtte finde sig i stilhed og lade folk slippe igiennem.
see, denne oldgræske historie om kong phineus i salmydessa, eller på dansk, kong skin i rysteby, som altid blev mistemad, skiøndt han sad øverst tilbords, den fornøiede mig så usigelig, som om jeg selv havde gjort den til at afbilde det skielmske begreb, som man let seer, “øieblikket” er, når man kommer til at tænke på det, og det kommer man hardtad nødvendig ved nyårs tid, da man seer, hvor snart det er gjort at skyde et år ud og et andet ind, så i dette øieblik hører 1843 allerede til de “forrige tider”, hvorom kun historien melder. som det nu gik med 1843, således gåer det åbenbar med alle vore år, måneder, dage, timer og øieblikke, vi enten sidder tilbords eller ståer på pinde, så de er kun til i forbigående, og den nærværende tid burde da egenlig hedde den forbigående,  der forsvinder, mens vi nævner den. det var derfor unægtelig meget vittigt af de gamle græker, på den ene eller den naturlige side at ligne øieblikket ved tre systre, hvoraf den ene var gudernes sendebud, for hvem alt er gjort som sagt, men de to andre var drage-dukker, der snappede maden af munden på kong skin i rysteby, og på den anden eller historiske side at ligne øieblikket ved en snevring mellem to rokke-stene, som man kun ved et særdeles lykke-træf slap igiennem, så, hvis det kun var ligeså tilforladeligt, at sønnerne af boreas greb drage-dukkerne og nødte dem til at holde deres fingre eller kløer hos sig selv, så kong phineus i mag kunde spise sin mad, da måtte jeg også, ved hjelp af min broder, den gamle hjarne, og af den græske mythe-smed, kunne grebet øieblikket i alle sine skikkelser og gjort et soleklart begreb deraf. det mislykkedes altså kun, fordi grækerne lod sig bedrage af skinnet og stræbde med en vittighed at indbilde sig selv, det var lykkedes dem at fange og fængsle det flygtige øieblik og sikkre sig dets uforstyrrede nydelse, og jo meer vi kiender til det græske folkeliv i sin glands, des villigere bekiender vi, at dersom solen nogentid stod stille i middags-stedet, da var det i den græske kong skins dage, og at hvis det nærværende øieblik kunde og skulde fængsles, da kunde det aldrig skee på en smukkere måde, end i det gamle grækenland.
de gamle græker følde det imidlertid selv, at forliget med drage-dukkerne, om øieblikkets fulde, uforstyrrede nydelse, var igrunden et selv-bedrag, men de såe fortvivlelsen spille på randen af pandoras æske, og vidste ikke bedre råd end at lukke øinene og smække låget i, medens de, ved at betragte sig selv i kong skin, som nødvendig be drager både sig selv og andre, og ved at afbilde ham blind, stræbde dog at lade sandhed skee ret, og det er, i henseende til øieblikkets nydelse, et fortvivlet råd, damerne i deres ungdom tit fristes til at gribe.
hvad der imidlertid dobbelt har fornøiet mig i den græske mythe om kong phineus og sønnerne af boreas, der så godt vidste at gribe øieblikket, det er den omstændighed, at skiøndt nordens kæmper ei engang prøvede på den umulige helte-gierning, som grækerne vilde unde dem æren for, så havde de dog unægtelig en måde, historisk, at gribe øieblikket på, som fortjende grækernes roes, og afbildes meget smukt af dem ved rokke-stenene og det gode råd i en snever vending.
det gik nemlig med nordens mythe-smede, som med nordens kæmper, at de befattede sig slet ikke med at gribe øieblikket i sit naturlige forhold til guder og mennesker; thi dertil følde de, der vilde langt finere fingre, men de stræbde des ivrigere at gribe øieblikket i dets historiske forhold til fortid og fremtid, så det blev frugtbart, og det lykkedes dem, som det endnu lykkes engelskmændene, i så høi en grad, at det ikke blot må vække vor beundring, men anspore os til efterligning.
mens jeg nemlig stod og fornøiede mig over den græske vittighed om kong skin i rysteby, om rokke-stenene, drage-dukkerne og sønnerne af norden-vinden, see, da gik der mig pludselig et nyt lys op over loke-mythen, der måtte så meget mere overraske og fornøie mig, som det netop var en af de nordiske myther, jeg meende at være færdig med; thi vel må jeg nu have den skam, som vore unge philosopher grue for, igien tildeels at skifte mening, men det bryder jeg, ligesom de unge skjalde og de  gamle philosopher, mig slet ikke om; thi det måe jo alle indrømme, at har man skam af at gåe frem i oplysning, da har man dog ingen skade deraf, og i norden er det desuden et gammelt ordsprog, at “man skal lære, så længe man lever”, hvad en spøgefugl meget vittig har oplyst, ved at vende det om og sige “man skal leve, så længe man lærer”; thi det er unægteligt, at dødbidere kommer aldrig videre.
at nu loke, som aserne aldrig kan undvære, skiøndt han bestandig halter mellem dem og deres fiender, jetterne, og narrer med fornøielse begge parter, er en meget tvetydig person, af samme slags som egernet i ygdrasil, det seer man strax, og da han har deel i alle asernes store begivenheder, kan han slet ikke oversees, så jeg har bestandig havt ham i kikkerten, og tit havt fingre på ham, men immer smuttede han dog fra mig igien, ligesom da han var en lax i glatangers foss, og nu har jeg derfor besluttet aldrig meer at gribe efter ham, uden som man på nordisk griber det gunstige øieblik, for at fåe gjort hvad man vil.
jeg vil derfor her slet ikke indlade mig på de forskiellige stamtavler over lokes dunkle herkomst, men lade det ståe ved sit værd, om hans moder hedd nål eller løv-øie, og holde mig til hvad alle mythologer er enige om, at dels var loke lige fra “tidens fødsel” odins fostbroder, der alle dage skulde tømme guld-bægeret med ham, og at han må være den samme mythiske person som løder, altså i ånden broder til odin og hæner; thi da bliver loke åbenbar sjælen i øieblikket eller i den nærværende tid, ligesom odin i den forbigangne og hæner i den tilkommende, og da falder hele hans bekiendte levnetsløb langt bedre i tråd. da kan man, blandt andet,  også godt forståe, hvad hidtil har været mig en uopløselig gåde, hvi alle diserne eller damerne i asgård holdt på loke, og hvi freya så villig lånde ham sin fjederham, skiøndt han tit førde sig op som et skarn imod dem og bagtalde dem uforskammet; thi det er egenlig damernes korte philosophi, at man skal nytte øieblikket, eller “smede, mens jernet er varmt”, uden at spilde tiden og plage sig selv med ørkesløse grublerier derover, hvorvidt hammer og ambolt er gjort med rene hænder og ilden oppustet med reen mund, og alting både tænkt og gjort med de allerbedste og reneste hensigter.
også det har damer og digtere tilfælles; thi skulde vi, når ånden kommer over os, først undersøge, om ilden også var aldeles reen, da var den naturligviis slukt længe før vi blev færdig med undersøgelsen, men at det ellers er ganske anderledes med herrerne nuomstunder, det såe jeg forleden aften et snurrigt exempel på i berlings-avisen, hvor en prosaisk herre ganske alvorlig smigrede sig med det håb, at om han end havde gjort vold på den poetiske sandhed, skulde det dog tilgives ham for den gode hensigts skyld. ja, mine herrer! kunde det nytte noget, da vilde jeg gierne holde ti foredrag i træk mod den ligeså forskrækkelige som latterlige philosophi: at undskylde det slette med de gode hensigter, og at sværte det gode med de slette hensigter, der enten rimeligviis eller dog muligviis kan have været med i spillet; thi derved kyser man åbenbar folk fra at giøre gavn og opmuntrer dem til at giøre skade, hvad kun i helvede kan kaldes godt og kun i dårekisten klogt; men jeg veed, det nytter aldrig med mange ord at udvikle hvad i sig selv er klart nok, men bliver os kun indlysende, når vi selv føler kraft og drift til at giøre gavn. endnu mindre vilde  det da nytte at giennemhegle de gamle kæmper og deres mythe-smede, fordi de dog tilsidst bandt loke til tre flade stene og bandt med det samme hænderne på sig selv; thi af alle moraliseringer er ingen vissere spildt, end den historie-skriverne så tit holdt for alexander den store og julius cæsar, for ludvig den fjortende og napoleon, og i det hele for de døde, og af alle de nye, mislykkede forsøg i pædagogiken, hvorpå vor tid har været så rig, var åbenbar intet mere frugtesløst end det uhyre latterlige: at ville give vore forfædre en bedre opdragelse.
jeg vil derfor meget heller beundre de gamle kæmpers drift til at giøre deres liv så dådfuldt som de kunde, og beundre deres mythe-smede, som bidrog uberegnelig dertil ved at udvikle en tilsvarende verdenshistorisk anskuelse, der stadfæster sig til alle tider, og netop de seneste århundreder har kun alt for klart beviist, at de såe ret, når de lod aserne tilsidst gåe i barndom, så de iblinde bandt deres egne hænder for at hævne sig på loke. dette er det nemlig altid, man giør, når man, det være sig nu med de bedste og reneste hensigter, stræber at helbrede tidens foranderlighed og at fængsle øieblikket til sine forstenede tanker, lærebygninger og indretninger, som loke til de flade stene; thi da kan man selv ikke giøre stort andet end sigte hensigter, og når man foretrækker misgierninger med gode hensigter for heltegierninger med slette, da bliver i alt fald nødvendig “ingenting”, gjort i en god hensigt, den gyldne middelvei, som mængden følger. er der nu nogen menneskelig virke-kreds, der forlyster vort øie, eller nogen stor og gavnlig virksomhed, hvortil vi føle drift, da finde vi endnu allevegne spor nok af den store loke-fængsling i det syttende og attende århundrede, fra ludvig den fjortendes thronbestigelse til den  franske revolution, som løste både loke og hans søn fenris-ulven, og vil vi vide, hvad fængslingen har nyttet, da behøve vi kun at spørge os selv, hvad følgen måtte blevet i revolutionens og napoleons dage, dersom ikke engeland og rusland havde været; thi det var åbenbar de eneste lande, hvor den levende virksomhed ikke standsedes men fandt opmuntring i det syttende og attende århundrede, skiøndt af så forskiellige grunde, at man vel må sige, det var i engeland mest as-loke men i rusland mest udgårds-loke, der fik lov til at drive sit spil.
intet viser os nemlig tydeligere, at det var den fri virksomhed, som livet og sjælen i det nærværende øieblik, de gamle skjalde havde for øie med deres loke-mythe, end den omstændighed, at de skabde sig en dobbelt loke: en til aser og en til jetter, fordi tiden er, som ordsproget siger, lige lang, men ingenlunde lige nyttig, for os alle, så det samme øieblik bruges af en til at giøre noget virkeligt og af en anden til lutter blændværk, og den forskiel er der åbenbar mellem as-loke og udgårds-loke i den nordiske mythe; thi alt hvad as-loke giør, godt eller ondt, er der kierne og mening i, medens alt hvad udgårds-loke giør, er, som han selv siger til thor, kun kogleri og øine-forblindelse. her seer vi også bedst forskiellen mellem det græske og nordiske skjalde-øie; thi udgårds-loke er jo netop kong glimt eller skin fra den historiske side, som er modbydelig, medens han derimod fra den naturlige side, som alt klart og glimrende, tiltrækker.
jeg bliver måskee damerne for længe stående ved loke-mythen, men jeg kan dog ikke komme fra den endnu, både fordi den er så rig på historisk-poetisk sandhed, og fordi øieblikket netop nu er så stort og så gunstigt for norden, at  jeg ret ønskede, alle herrerne vilde være enige med damerne og mig om, at lade loke gåe sit gamle skud, og lade det være hans egen sag, hvad hans hensigter er, når vi kun har gavn af hvad han giør!
sagen er nemlig den, at jeg talde meget i sommer med loke i engeland, som egenlig er hans eneste fristed for øieblikket, og skiøndt han er en stor skielm og ikke at troe længer end man seer ham, så kunde jeg dog tydelig mærke, han var nær ved at være kied ad engelskmændene, ikke såmeget fordi de behandler ham grovt, for det er han vant til, som fordi de begynder at true ham med, han skal bindes; thi vel leer han ad det, da han godt veed, der skal finere fingre end engelskmandens til virkelig at fængsle øieblikket, men han veed slet ikke, hvor han skal gåe hen, når engelskmanden hænger eller brænder ham i en lignelse, in effigie, som vi latinere siger. for at føle ham på tænderne rådte jeg ham at gåe til rusland, hvor der endnu længe vil være nok at giøre, og hvor man ikke så nøie sigter hensigterne, når kun midlerne er gode, men han satte så forskrækkeligt et ansigt op, at jeg slet ikke mere turde slåe på den stræng. når jeg derimod spurgde, om han ikke kunde have lyst til på sine gamle dage at komme til norden igien, hvor han dog egenlig havde hjemme og havde i sin ungdom havt mangen kostelig spas, see, da sagde han naturligviis en snees vittigheder i træk, som snertede og skar både til høire og venstre af øresund, og både søndenfjelds og nordenfjelds i vor halvverden, men jeg kunde dog godt høre på ham, at når han kun fremfor alt var vis på at have munden fri, og hænderne med til skikkelighed, da kom han heller idag end imorgen. det sagde jeg ham også engang reent ud og lovede, når jeg kom hjem, at tale hans sag på det bedste, og vel fik jeg kun skamflikker for  det, som en stakkel, der kunde have ondt nok ved at tale sin egen sag, men det bryder jeg mig nu engang ikke om, når det er folk, man kan have gavn af, derfor taler jeg nu ligefuldt hans sag, og ønsker, jeg kunde fåe alle ømskindede herrer til at være ligeså egennyttige, som jeg er!
at loke ellers især er så bange for sin mund, det har han vel tilfælles ikke blot med alle mundkåde, men også med alle åbenmundede og selv med alle fremsagte folk, følgelig også med damer og digtere; men han har dog, efter mytherne, også en personlig grund, fordi hans mund blev engang ordenlig syet sammen med syl og risp, eller var dog på et hængende hår nær blevet det; thi hvilket af to det egenlig var, er mig endnu ikke klart af den pudserlige mythe, jeg nu skal fortælle dem.
de husker måskee endnu fra ifjor, at loke engang havde væddet sit hoved på, at dværgen brok og hans broder kunde ikke giøre magen til sifs guldhår og de andre konstværker af ivalds sønner, og de veed sagtens alt fra i år, at det er at tage konstnere på deres ømme sted, når man vil fortælle dem, hvad de ikke kan giøre. det vidste naturligviis skielmen loke også, derfor tog han munden så fuld, og tænkde enten ikke videre på det, eller tænkde, at dværgen måtte vel forståe spas ligesom andre folk, men brok forstod ingen spas, så, da aserne havde tilkiendt thorshammeren mjølner prisen fremfor alle deres andre konststykker, da blev brok hårdnakket ved at påståe, han vilde have lokes hoved. hvad nu dværgen vilde med det hoved, der jo dog umulig kunde passe på hans skuldre, om han også havde været ærgjerrig nok til at ville bytte og konstig nok til at giøre forandringen, det kan jeg slet ikke forståe, men når de små har sat dem noget i hovedet, da veed jeg  nok, de er stædige, så det undrer mig ikke videre, at brok var det, og undrer mig endnu mindre, at loke fægtede med hælene, for hovedet var åbenbar hans det bedste stykke, og selv når det er meget mådeligt, vil man dog nødig miste det, men lader sig, når galt skal være, heller landsforvise. thor greb ham imidlertid i flugten, hvad jeg såmeget mindre kan rose ham for, som det var ham, der havde fået mjølner, så han burde enten veget dommer-sædet, eller husket, det var dog egenlig loke og hans dristige væddemål, han måtte takke for hammeren, så når man endelig vil gåe strængt irette med loke, på moralens vegne, må man endelig ikke glemme at giøre det samme med thor og alle aserne. nu skulde da loke-hovedet springe, men reddede sig dog dengang ved den skarpsindige bemærkning, at det sad på sit eget, så hvem der vilde tage det, måtte passe på ikke at giøre den uskyldige hals nogen skade, for så konstig var brok dog ikke, at han kunde tage hovedet af folk uden at give dem et stakket halsbeen. da var det, dværgen fik det fortvivlede indfald at sye loke-munden sammen, enten det så især var den deel af hovedet, han var arrigst på, for vittighederne, den sagtens havde sagt både om bremsen, der stak ham, og om andre ting, eller det blot var af ondskab, fordi han vidste, hovedet var kun til byrde, når man spærrede både dets indløb og udløb, som munden jo er, det veed jeg ikke, men at aserne vilde tåle det, det kunde jeg ærgre mig over, når det ikke var så længe siden.
dværge-kniven var imidlertid mere medlidende og vilde ikke bide på loke-munden, så brok måtte kalde sin broder aller eller syl tilhjelp, som huggede en tand i læben og fik rispen ind, men ud kom den dog til lykke igien, enten det så var den eller læben, der brast, dog var det sag tens læben, der fik skam; thi mig synes virkelig, at loke har ligesom et hare-skår, og her seer vi da “censurens historie” fra dens tragiske side, der ikke er mindre mærkelig end dens comiske, som baggesen i sin “kallundborgs krønike”, så mesterlig har fremhævet.
når vi nemlig betragter thor som øieblikkets helte-arm, og loke som dets frisprogs-mund, da kan vi neppe tage meget feil, og at det er “censuren”, der på samme tid har bidt sig fast i munden, som alskens “politi-placater” har hindret armens og hændernes fri bevægelse, det er desværre kun alt for indlysende, så vi måtte inderlig ønske, at loke-mythen ei passede nær så godt til øieblikkets historie; men hvor vidunderlig godt den passer, seer vi udentvivl allerbedst deraf, at selv loke-hovedets vittighed om sin hals, der ligner en simpel “kieldermand”, slåer dog også verdenshistorisk igiennem; thi det er bogstavelig sandt, at øieblikket, eller hvad vi kalde døgnet, aldrig så tit eller så klart kan have sit “hoved” forbrudt, at det jo bør spares for “halsens” skyld, da det kun er på hals og ei på stage, et hoved giør nytte, og det dog vilde være alt for sørgeligt, om tiden skulde endes med et hovedløst øieblik. på den anden side har vist nok erfaring også lært, at det slet ikke nytter, at sye loke-munden sammen, men skæmmer kun hele ansigtet og giør ondt værre, så man måtte inderlig ønske, at thor vilde styre sin hidsighed og tænke på det sande ordsprog, at “hvem der altid vil hevne sin harm, bliver tilsidst både ussel og arm”, så han lod loke løbe og bruge mund, da verdens-historien har lært, at mis-brugen ikke kan forebygges, uden at brugen med det samme ophæves, og med munden alting, som er værdt at tale om, gåer reent i stå, så thors-armen lammer sig selv ved  at forgribe sig på loke-munden, og lærer snart, at den er dog meget for kort til at lukke alle munde; thi at damerne har også en mund, vist nok anderledes fin og sød, men dog ikke mindre skielmsk og fritalende end lokes, det synes alle politi-mestere og censorer at have glemt, og dog holder denne mund endnu, som altid, med loke, og tilgiver ham alle hans uartige og forfløine ord, dels for vittighedens skyld, som immer vil findes deri, og dels for det “almindelige bedste”, som damerne godt føler, umulig kan rammes, når man griber øieblikket, ei for at benytte det til gavnlig dåd, men for at berøve det sin frihed og dermed sit liv. gid det derfor måtte lykkes damerne at omvende stats-mændene, og gid så loke aldrig vilde glemme, hvad han skyldte damerne, men, når han ikke kunde bare sig, heller sige ti bidende vittigheder om herrerne, end en eneste om det smukke kiøn, der ikke bruger briller, fordi det har lært den meget smukkere konst at see igiennem fingre!
iaften har jeg fået et prægtigt indfald, som jeg endelig må meddele damerne ligeså varmt, som jeg har fået det, for det er ikke alene vittigt, liberalt, populært, patriotisk, skandinavisk og “energisk besparende,” men har oven i kiøbet det store fortrin, som mine fleste indfald fattes, at det vil endnu tage sig meget bedre ud på papiret end i virkeligheden, og fylde et stort hul i vore “statistiske tabeller”, så mig synes, jeg burde alt i levende live have et monument for det, når det ikke, som den beskedne horatius siger om sine egne værker, selv var et monument “varigere end malm”.
men i henrykkelsen over mit eget indfald har jeg nok glemt at sige damerne, hvad det var for et, og nu, da barnet skal kaldes med sit rette navn, falder det mig først ind, at damerne veed kanskee slet ikke, hvad “almindelig værne-pligt” er, og har altså intet øie for alt det genialske i mit ypperlige indfald. damerne er nemlig vant til at høre tale om “almindelig” valgbarhed, almindelig stemmeret, almindelige ønsker og det almindelige bedste, uden at nogen derved tænker på damerne, så det var intet under, om de på en egen måde havde brugt begge deres øren, hvor man talde om den almindelige værne-pligt; men det er derfor også et af de store fortrin ved mit splinterny forslag, at det tager damerne med.
damerne med til almindelig værne-pligt! det gåer jo dog aldrig an.
ja, hvorfor ikke? ved alt hvad der hedder “pligter” pleier vi jo dog at tage damerne med, og kun lade dem gåe hjem og passe på huset, når vi komme til “rettighederne”, og hvorfor skulde da værne-pligten være en undtagelse?
men damerne kan jo, om end gåe med på fælleden, dog ikke ståe mål!
det har jeg altsammen betænkt, og uden at ville giøre damerne en alen længere end de er, om jeg også kunde, så tør jeg dog påståe, de er gode at have i baghånden, i reserve, og videre skal, efter mit forslag, værne-pligten ikke gåe, enten for damer eller herrer, i dette liv.
men så bliver der jo ingen til at exercere, ingen “stående hær”!
jo, det sørger odin for, og han giver hele den stående hær både kost og løn af sin egen lomme, og det en stående hær, som er værd at tale om, for, skiøndt jeg er kun en dårlig regnemester, har jeg dog regnet ud på tavlen, at ikke selv keiseren i rusland har sådan en “soldater-coloni” eller sådan en stående hær, hver morgen færdig til at rykke i marken, og altid samlet på een plet, altid “consigneret i kasernerne, som det hedder i konst-sproget. ja, jeg veed ikke, om her er officerer tilstæde, men det er det samme, damerne har også øie for en god holdning, og kan også see på en maneuvre, og de skulde bare været med mig i valhall forleden morgen, da skulde de seet en “vagt-parade”, der forgæves spurgde om sin mage, ja, seet både en stående og gående og faldende hær, som er værd at tale  om, for tænk dem bare 540 dørre, porte eller hvad de vil kalde sådanne kæmpemæssige udgange, hver til 800 mand, med “fuld front”, hvormeget bliver nu det? kan en af de unge herrer, som har lidt algebra i hovedet, ikke hjelpe mig i en hast, for tal, veed de nok, er ikke at spøge med, de har hele tiden for sig, men dog er der ingen ting, jeg dårligere kan huske, og når det i hoved-regningen gåer over ti-tabellen, som jeg lærde i min barndom, så er jeg beet, eller må dog bære mig ad, ligesom damerne: tage de runde tal og lade resten løbe, og så er regningen reen nok, for 800 femhundreder bliver jo 400 tusinder, og 400,000 mand, lutter skandinaver, lutter veteraner, og, trods napoleons gamle garde, vant til at seire, ja, vant til at falde og ståe op igien, sådan en “stående hær” med daglig øvelse, den kan dog nok forsvare ikke blot hele danmark, men hele norden, i freds-tid, og kun i fredstid er det jo, man bruger de “stående hære”; thi til lande-værn i krigs-tid må alting være “gående”, og de hære, der har stået stivest i freds-tid, gåer jo, efter al erfaring, snarest krebs-gang i krigs-tid, så da må man immer stole på reserven. det er altså indlysende, at det er den bedste stående hær, som koster mindst og skryller mest og kyser bedst, især på papiret, og det er unægtelig tilfældet med odins berømte ænherier eller medbeilere i valhall, så det var i alle måder reen profit at overlade dem garnisons-tjenesten, som de har intet at forsømme med og udføre ordenlig med lyst, hvad i mine tanker er en hoved-sag, da det dog immer, efter det sande ordsprog, er lysten, der driver værket!
den eneste fornuftige indvending, der lod sig giøre mod dette forslag, skulde være den, at “værne-pligten ophørde  med døden”, men både lod den indvending sig ret godt juridisk giendrive, og desuden lader den sig hæve, blot ved at sætte “værne-lyst” istedenfor “værne-pligt”, hvad både klinger smukkere og forvandler garnisons-tjenesten fra en plage til en ære, og giør den frugtbar på gode gierninger; thi at damerne giør langt mere godt af lyst end herrerne af pligt, det er jo alle vitterligt.
men har jeg nu ikke alt drevet spasen så vidt, at det var på den høie tid, alvorlig at begynde på hvad jeg vilde sige dem i aften?
det skulde giøre mig ondt, om herrerne tænkde så ved dem selv, men jeg trøster mig ved, at damerne allenfalds tænker bedre, og jeg må da ligeså gierne strax sige herrerne, at de fåer ikke andet iaften end en ganske alvorlig anbefaling af lande-værnet eller forsvars-væsenet, som det var i odins tid, da man sloges for lyst og tog “æren i sold”, hvorved både folk og land befandt sig bedst, og fattedes aldrig kæmper, som, når luren drønede, havde lyst til at forsvare fædre-landet, og til, når deres time slog, at tage plads på hær-faders bænke, hvor død kun var en let slummer, da, hver en morgen, kæmpe-livet fornyedes med hane-galet; og sagen synes mig også meget vigtig, da vi er alt for fattigt et folk til at bekoste en stående hær, som var stor nok til blot af “værne-pligt”, at forsvare landet; thi, urost for vor tids pudserlige viisdom, der slet intet vil have med det “virkelige og virksomme liv”, men blot med “tomme begreber” at skaffe, har jeg ikke blot lagt mærke til, men af erfaring lært, at “pligterne”, hvor smukt de end beskrives og hvor godt de indskærpes, giver dog hverken “lyst eller kraft”, og at det dog bestandig er disse to, der ene giør beskeed, hvad vore gamle skjalde  meget sindrig udtrykde ved at sige, at når den gamle thor var død, da var det hans sønner mode og magne, eller mod og styrke, der skulde eie mjølner og giøre gavn med thors-hammeren.
men herrerne vil måskee indvende, at om jeg også deri havde ret, så norden kun lod sig forsvare med de gamle kæmpers tro og tankegang, så var det dog ligegalt af mig at anbefale dem, dels fordi neppe nogen nu vil gåe i ilden, for at drikke miød og spise flæsk i valhall, og dels, fordi, om det også var muligt at opvække den gamle overtro fra de døde, så var det utilladeligt, og før måtte norden forgåe, end moralen såres og oplysningen standses på sin konge-vei til giennemskinnende klarhed!
see, det lyder jo frygtelig, men siden det er mig selv, der har sat det i stil, må jeg vel også være belavet på svar, og jeg svarer virkelig, uden al forskrækkelse, at, et af to, vilde jeg langt heller bekiende mig til hvad man kalder de gamle kæmpers overtro, end til hvad man længe har kaldt og endnu kalder “oplysning”, og det af den simple grund, at den såkaldte overtro var igrunden en “ægte tro”, men den såkaldte oplysning er åbenbar en falsk forklaring.
først må jeg nemlig minde herrerne om, at når de nævner “flæsk og miød” som hele valhalls herlighed, da glemmer de både odin med øiet, brage med harpen, idunne med guld-æblerne, og alle valkyrierne, som oplivede de udødelige kæmpers skjold-borg, oplyst af sværde-lyn, og når de kalder troen på dette valhall en “overtro”, da er det kun et ukvems-ord, hvormed den falske oplysning har brændemærket al tro på en anden verden, end den, hvori man brænder tælle- lys og slåes med næver. at nu denne øiensynlige og håndgribelige verden både er den første, vi lærer at kiende, og er den eneste, vi kan pege på, og sige: see der! det er på ingen måde nogen ny opdagelse, det vidste de gamle kæmper ligeså godt som vi, men denne verden fyldestgjorde dem ikke, derfor troede de, der var en anden, vel ikke til nu at tage og føle på, men derfor dog lige virkelig, eftersom den virkede på dem, gav dem både magt og mod til storværk og selv-opoffrelse, og i denne anden verden ventede de først at finde et valhall, og, efter den sidste strid, et guldtakt gimle, hvor der var anderledes godt at være end i denne verden; og når vor tids lysestøber-oplysning hånlig kalder denne tro og dette håb en “overtro”, da beskæmmer den, i mine øine, kun sig selv, og det såmeget mere, som selv de “latinske classiker”, der, som oplysningens patriarker, ståe med palmer i hænderne, dog, ved at betragte “nordens kæmpe-tro”, drog det i tvivl, enten det var dårskab eller viisdom, hvad de bekiendte, var en stor lykke, således at betragte “døden” kun som “midten af livet”, og dermed at forjage døds-frygten!
spørgsmålet er nemlig for mig og jeg mener for os alle, ingenlunde, om der i det ubekiendte findes eller fandtes en skjold-borg, der bogstavelig svarede til valhalls beskrivelse på nordens billed-sprog, men om “åndens og hjertets” verden, som de gamle kæmper troede, er virkelig til og skiænker de ædle, for hvem “dåd er dyd” og “æren det feireste træ i skoven”, seier på seier over livets fiende og omsider en i alle måder glædelig udødelighed; thi er det kun sandt, da var også kæmpe-fædrenes tro ægte og deres håb velgrundet, hvor æventyrlige, ja, selv hvor upassende deres forestillinger  om valhall og gimle, som den seierrige døds-kamps og den salige udødeligheds hjem, end måtte findes.
og nu påståer jeg fremdeles, at så længe denne tro og dette håb forplantes fra slægt til slægt, så længe de ædle kæmper, selv efter døden, blive ved at leve i et priseligt eftermæle, medens det er sønnernes lyst at træde i fædrenes lysende fodspor og deres håb at samles glade med dem hos folke-ånden og hos hjerte-dronningen i den anden verden, så længe i det mindste har åndens og hjertets poetiske verden en historisk virkelighed, så længe ståer valhall urokket, så længe klinger brages harpe uophørlig, giennemklinger kæmpernes bryst, opluer deres mod, neddæmper deres frygt, og tilintetgiør døds-faren, der kun ved at frygtes bliver kæmpen farlig.
see, en sådan opdagelse af billed-sprogets faste og levende grundvold, det kalder jeg oplysning, for den kaster lys på menneske-livet, både fordum og nu, og at denne oplysning ikke standses men fremmes ved at gåe ind i fædrenes anskuelse og tilegne sig deres tankegang, det er soleklart, så den sande oplysning ståer og falder med norden, som dens gamle moderskiød; men spørger man mig desuagtet hvad jeg vilde vælge, når enten norden skulde forgåe, eller hvad der for øieblikket syndes mig oplysning hemmes i sit løb, da skammer jeg mig ingenlunde ved den engelske tænkemåde, at, når enten fædernelandet eller hele den øvrige verden måtte forgåe, da var fædernelandet min deel af verden, som jeg fremfor alt andet ønskede frelst, da vor egen frelse åbenbar er vilkåret for hele vort bidrag både til oplysningens fremme og til verdens bedste. veed vi kun derfor, at valhall er kæmpe-åndens ridder-sal i nordens  grændse-fæstning, da veed vi også, den skal forsvares til det yderste, og en sådan ridder-sal er valhall så vist, som det nordiske begreb om “udødelig ære”, til alle tider vil være hoved-banneret, hvorunder man kæmper for at øve helte-gierninger, der, som asernes, hverken tjene herske-sygen eller begiærligheden, men værne kun om nordens odel og afvæbne rovgierrige fiender.
dette klinger måskee meget dunkelt, men det kommer da af, at den herskende tanke-gang, om “æren”, såvelsom om alt åndeligt, også i norden er langt mere latinsk og fransk, eller i det høieste mådelig græsk, end ægte nordisk; thi ved en sådan unaturlig forvandling eller rettere “forgiørelse” taber nødvendig ordene på moders-målet deres ægte, oprindelige bemærkelse, så æren hos os bliver kun en skygge af den franske point d'honneur, eller af andre fremmede klenodier, som i deres hjemstavn kan være glimrende nok, men når de skal beståe guld-prøven, indsmelte så godt som til intet.
forståer vi nemlig, som romerne, ved æren, kun opsigten, hæders-krandsene og øieblikkets roes, da veed vi, de vindes ligeså let, ja, vel lettere, ved glimrende men voldsom og rovgierrig herrefærd, end ved heltemodig kamp og opoffrelse for folke-ånd og fæderne-land, to ord, som i ingen røver-kule, altså ei heller i den på romersk kæmpemæssige, har mindste betydning. først, hvor der findes et folk, som føler sit slægtskab med de udødelige guder, har lyst til at ligne dem og hænger med kiærlighed fast ved deres fædre i tusinde ledd, ved deres moders-mål og ved den “plet af jord”, der, ved at behage stam-fædrene, og optage deres støv, blev alle de følgende slægters “moder-skiød”, først der fåer æren, som hos grækerne, en  høiere og dybere betydning, som landsmænds ærbødighed for folke-heltene og en taknemmelig efterslægts hylding af fædernelandets hensovne værger og velgiørere, men levende blev dog selv det græske æres-begreb kun på dets høieste spidse, hvor det nåede herakles og de andre halv-guder, som ved de udødeliges særdeles gunst besteg olympen, medens selv achilleus, og alle de trojanske helte, på odysseus nær, nedsank til hades, der vel havde et elysium, hvor freden herskede, men var dog kun et skygge-rige, så kiedsommeligt for helte, at achilleus vilde heller på jorden været hyrde ved et ledd end glimre der med det tomme skin af helte-glandsen. kun i norden, hvor den store kamp for det “grønne gudhjem” og for balders opstandelse forenede alle ædle kræfter, kun der fik æren i valhall et levende begreb, der omfattede alle ædle kæmper, som valkyrierne på odins vegne både indbød til gudernes selskab, og skiænkede i udødelighedens bæger ænheriers gammen, og det var intet luftigt hjerne-spind, fordi det nordiske æres- og udødeligheds-begreb blev båret, som snekken på havet, af den dybe følelse, hvori alle de eensartede slægter sammensmeltede som kæmpe-redskaber af eet blod for een og samme ånd til fælles bedste, så fædrene levede med deres sønner i det priselige eftermæle og det fælles håb.
såsnart derfor den nordiske anskuelse af det store kæmpe-liv fra slægt til slægt atter kom til live i nærværende århundrede, da dukkede også asgård og valhall op af de tids-bølger, der, som en bundløs afgrund, syndes at have opslugt dem, så det er i sin naturlige orden, at vi alt iaften aflægge et lille besøg i den gamle ridder-sal, som herrerne godt kan giøre tilfods, og damerne  tager odin med fornøielse op på sleipner, selv om de, som hading, ei kan bare sig for at kige ud under kappen, så de kan komme til valhall i et øieblik og med alle odins møer modtage herrerne.
hvad vi nu strax blive vaer i valhall, er at odins-hallen ei blot åbnede sig for rolv og frode og de gamle skjoldunger, men, med hakon adelsteen, for alle de helte, som i tidens løb kæmpede i nordens ånd, så der fattes hverken gustav adolph eller tordenskjold, eller nogen af dem alle, hvis navne og bedrifter var udødelighed værd!
dog, skiøndt jeg ikke frygter for, at damerne skal finde indbydelsen til valhall latterlig, da “æren” for dem såvelsom for os, er det “feireste træ i skoven”, ja, blomstrer tæt udenfor valhall, som en sneehvid lilie-flor, i ly af glaser-lunden, så formoder jeg dog, de vil finde, der trækker lidt koldt i dette store ærens tempel, med de mange dørre, så det må være valkyrier, der kan forlystes ved at bygge og boe der bestandig; men det er høist mærkeligt, at nordens gamle kæmpe-skjalde, skiøndt de var ikke blødsødne, måe have fundet det samme, siden de ikke blot bygde freya et eget fruer-bur, anderledes lunt og tæt, men åbnede selv dette folkvang på klem for alle nordens kæmper.
om denne kæmpe-deling mellem odin og freya, der er norden aldeles eiendommelig, kan nu vistnok også meningerne være deelte, da den korte besked, at odin deler daglig halvt med freya, enten lader sig forståe således, at han “deelde sjæle” efter antallet, ligesom de gjorde på viener-congressen, eller at han deelde dem efter deres hjerters lyst; men da skjaldene jo, når de viste kæm per til odin eller til freya, ingenlunde udskrev dem som værnepligtige, til garnisons-tjeneste i valhall og folkvang, ved kongens og dronningens regiment, men vilde belønne deres ædle kæmpe-drift og værne-lyst med en smilende udsigt til en glad udødelighed, så kan jeg aldrig tvivle om, det jo var efter lysten delingen rettede sig, men finder det kun tvivlsomt, enten kæmperne deelde sig mellem odin og freya, een gang for alle, eller deelde deres dag imellem dem. herom kunde nu føres en ligeså uendelig philologisk krig, som over hvilketsomhelst dunkelt sted i iliaden eller æneiden, men langtfra at yppe en sådan kiv, til at besynges i pårsiader, vil jeg strax indrømme, det er ikke umagen værdt at tvistes om de dunkle ord i edda, da det åbenbar herefter vil beroe på nordens kæmper selv, om og hvordan de vil stile efter odins eller freyas sal, der vel begge har lidt af tidens tand, men er dog ufortærede; thi ligesom valhall klarlig er det store æres-tempel i norden, hvortil man stævner med glimrende dåd under åndens banner, således er folkvang fruer-buret i den “grønne lund”, hvortil der både for mænd og kvinder, med brændende fædernelands-kiærlighed, gåe utallige, tit hartad ukiendelige skov-stier, som alle føre did, til hjertets paradis! skulde man nu nødes til udelukkende at vælge en af disse udødeligheds-borge, da behøver jeg ikke at sige damerne, hvilken jeg måtte vælge, men jeg vil heller ikke nægte, at jeg deelde mig helst imellem dem, og finder det naturligst i nyårs-tiden, da vi hverken er så stærke i ånden, som oldtidens kæmper, eller har så brændende hjerter, som middelalderens riddere, men måe nøies med lidt af begge dele og lyst til det hele.
dog, dermed gåe det som det kan, når kun den dunkle tale om valhall og folkvang efterhånden må klare sig selv i folke-munde, og det skeer, når på den ene side alle aser og ænherier opståe i den levende historie, som forplanter heltenes navne og ophøier deres storværk, medens på den anden side alle de, som elskede fæderne-landet og moders-målet, fåe i kæmpe-visen udødeligheds-kysset af freyas døttre! når dette skeer, daglig og fuldelig, som det er alt begyndt, da er jeg vis på, at, kom der atter klarøiede fremmede til disse kyster, da vilde de fortælle i hjemmet, ligesom de gamle skippere fra tyrus og sidon, at de var kommet til de “lyksaliges øer”, hvor sjælene levede efter døden; thi hvor de henfarne ædlinger levende mindes i tale og sang, og takkes daglig i graven for deres seierrige kamp og opoffrende kiærlighed, der har billed-sproget intet andet udtryk derfor, end livets vidunderlige fortsættelse efter døden, og intet udtryk kan heller være for stærkt til at beskrive en kiærlighed, som er fuldkommenheds bånd.
og nu til slutning kun det ønske, at ligesom det åbenbar fordum var langt mere kiærlighed end ærelyst, der opflammede danmarks helte, at det også for fremtiden måtte så være; thi bliver end dåden derved let mindre glimrende, så bliver den altid elskeligere, og det er kiærlighedens store fortrin, fremfor alt andet, der kan skabe helte og drive til storværk, at den føder ikke blot sønner til dåd, men føder også døttre til sang, og til helte-mødre påny, så dannemænds æt skal aldrig uddøe, mens “danmark, deiligst vang og vænge” er “lukt med bølgen blå”! ja, det er kiendemærket på de “danske helte”, at de, efter hvert  besøg i valhall, hvor de nyeste giæster altid skygge for de gamle, vende tilbage til folkvang, hvor de ældste kæmpe-viser immer synges mest og bedst, og hvor de trætte kæmper hvile sødt, med de gamle liv-toner på danne-kvindens og hendes døttres yndige læber.
damerne har formodenlig seet den ny minerva oppe på studigården, eller, som det nu lidt fornemmere kaldes, “på universitetet”, og damerne kunde da nok betroe mig, hvad de sikkert veed, hvorfor de unge herrer vil have den minerva forstenet; thi en sådan beslutning havde jeg snarere ventet af de gamle herrer, og da jeg ikke selv har fået stunder til at tage den fremmede gudinde i øiesyn, så kan jeg kun have løse giætninger om grunden, og de løse giætninger, de løser sjelden eller aldrig store gåder.
mig synes nemlig, når jeg skal sige min sandhed, at minerva har været forstenet både godt og længe nok på alle studigårde, så de unge herrer skulde heller see til at fåe blæst liv i hende påny, og hvordan minerva, eller da rettere “pallas athene”, af hvem hun kun er det romerske uglebillede, først blev forstenet, det må jeg dog fortælle damerne, kun med det forord, at gudindernes historie naturligviis er mythisk, og må derfor ikke tages lige efter bogstaven.
damerne veed jo således nok, at pallas athene var patronesse for alle de lærde skoler i grækenland, og så var der en gammel rector ved skolen i alexandrien, som havde en heste-hukommelse, men var også en læse-hest, imod athenes villie (invita minerva, som vi la tinere siger) både holdt til bogen og sat på cathedret, hvor han var nær ved at pine sjælen ud af livet på de arme drenge, og pinde virkelig, hvad der er ligeså slemt, skiøndt ei så anstødeligt, “livet ud af sjælen” på dem med utallige navne og årstal, gloser og grammatikalske regler, for en stor deel af hans egen opfindelse. derover blev gudinden, som dengang endnu var lyslevende, naturligviis smækvred, og kom bag på den gamle rector, en dag, da han var halvgal af glæde over en splinterny grammatikalsk regel om “nu” og “velan”, som han havde selv hittet på til at pine de små med, og derfor sagde gudinden strax: du må ikke tænke, det er for din dyds skyld, jeg besøger dig, men for at vride halsen om på dig, og jeg har talt med pluto, du skal være “portner i hades”, gabe, når cerberus giøer, og øve din heste-hukommelse på at føre hoved-mandtal over alle de giæster, som charon bringer. denne hurtige befordring havde rectoren imidlertid slet ingen lyst til, og var dumdristig nok til i en hast at dreie skjoldet, som athene holdt skiødesløst i hånden, så hun kom til at “see sig selv” i det, og blev da lige med eet forstenet, som de nok veed, de alle blev, der speilede sig i samme skjold med det forskrækkelige medusa-hoved. hermed var da athenes ulykke og skolemesterens lykke gjort, for han bildte naturligviis folk ind, at det var et “himmelfaldent billede”, så alle skulde ære ham som athenes ypperste-præst, og steen-gudinden for viisdom blev nu efterlignet på alle studigårde, om ikke i andet, så dog i pap, og derfor vilde jeg gierne vide, om den minerva oppe på vor studigård, som de unge herrer vil have forstenet, er sådan en, eller det er en levende en, som damerne er blevet lidt bange for, og har  rådt de unge herrer til at lade forstene, så hun kan see lige mildt og lige dødt til dem alle?
men det er jo reent galt; thi det var ikke blot meget galt at lade en levende gudinde forstene, men det er jo reent galt, af mig, at komme til damerne med mine næsvise spørgsmål, som måe lægge mig ud både med damerne og med de unge herrer, og er desuden spørgsmål om damernes egne hemmeligheder, som jeg selv har sagt, de aldrig røber, så jeg må skynde mig ikke blot at bede meget om forladelse, men også at bede dem ansee det hele for ugjort og usagt, undtagen det om den alexandrinske skolemester og det romerske ugle-billede, som er, desværre, kun alt for sand en historie, der giør mig det vanskeligt at fåe levende begyndt iaften, da de nok kan mærke, jeg skulde tale om den græske viisdoms-gudinde, som en dame, der gjorde både kiønnet og grækerne udødelig ære!
med den første begyndelse, som jeg dog havde tænkt, skulde slæbt af, gik det nemlig, som de hørde, reent skiævt, og hvad jeg nu skal hitte på, for dog på en måde at slippe levende ind i den rædsom forstenede materie, det kunde måskee ingen på hele studigården sige mig, så jeg, som ståer heelt udenfor den, må sagtens være rådvild, og for dog at lade munden gåe, vil jeg fortælle dem, hvordan pallas athene skal have fået det medusa-hoved, hun førde i sit skjold og forstenede andre med, så længe til hun selv måtte friste samme ret egenlig “hårde” skæbne, men det er med forord, at jeg ikke skal forklare mythen om perseus, for det har jeg aldrig lovet, men tvertimod, i mit eget stille sind, indtil videre forlovet, så de måe ikke friste mig.
der skal da have været et par hav-trolde i gamle dage,  som de kaldte phorkys og kite, og som havde en heel hob døttre, hvoriblandt to kaldtes “de grå”, fordi de var født gamle og grå, og de havde det så gruelig knapt, at de var begge to om “eet øie og een tand”, som de skiftedes til at bruge, og disse to grå kom perseus først til, for at spørge om vei, da han skulde hente medusa-hovedet, og ved at opsnappe “øiet og tanden”, da de låe på reisen imellem de to lods-eierinder, bragde perseus dem gierne således i knibe, at de måtte vise ham vei til deres tre systre, de såkaldte “gorgoner” ved verdens ende, hvoraf vel de to var udødelige, men den tredie, medusa, var dødelig, så det gjaldt kun om at snitte hovedet af hende, uden at see på hende, og det lykkedes perseus, ved hjelp af et speil, athene havde lånt ham, og hvori han betragtede medusas skygge, mens han halshuggede hende. ved denne leilighed siger man også, det var, at den vingede hest pegasos kom til verden, som havde sidt i klemme hos medusa, og fløi nu ud, man veed ikke ret, hvorefter; thi at det ikke var for hen i tåget at sadles og rides til vands af de “latinske poeter” og af latin-skolens prosodiske græs-ryttere, det tør man uden al fare vel her forudsætte.
see, det var jo en ganske løierlig historie, men hvad kan så det nytte? det var måskee mere til skade end til gavn, at jeg fortalde den, da damerne let kan have fået lyst til at vide, både hvad de grå og gorgonerne og perseus dog egenlig var eller skulde betyde, og det har jeg, som de veed, forlovet at sige, så, når jeg med eet ord har lagt til, at perseus forærede pallas athene medusa-hovedet, til giengiæld for speilet, hun lånde ham, og at gudinden siden bestandig førde det fæle hoved med slange-hår i sit skjold, da er jeg endnu lige nær, og det nytter  derfor ikke længer at dølge, hvad damerne vist strax mærkede, da jeg begyndte på at ville udfritte dem, at jeg har på en måde en ond samvittighed iaften, så jeg måtte vel ønske, det var sandt, hvad jeg lærde i latin-skolen, men fandt i livet lige så uefterretteligt, som alt det andet, at den “vingede hest” stod altid sadlet til digterne, så vi, uden videre, kunde smide os op på ham og ride pokker af syne. ja, de kan jo nok indsee, at når jeg skal tale om minerva, da må jeg, både for damernes og for de lærdes skyld, løfte hende til skyerne, og dog gruer jeg endnu langt mere for de sprænglærde damer, end for de sprænglærde herrer, så det må nok holde hårdt for mig at holde lovtale over den frygtelige dame med medusa-hovedet og ugle-billedet, og med den forfærdelige oprindelse, at hun, efter mythen, sprang i fuld rustning ud af zeuses pande, og må da sagtens bryde en dødeligs hoved, før hun slipper derind, og det forstenet, som vi veed hun er, og har været snart i umindelige tider.
damerne tvivler da vist ikke på, at jeg jo hjertensgierne overlod det til classikerne af professjon at have deres hoveder brudt, både nat og dag, til de fik athenes eller minervas fødsel og hele væsen ret forklaret; men det er ulykken, “den hårde skæbne”, at det tør, det kan jeg ikke, for så vilde classikerne jo strax sige: ha, ha! det såe vort øie, til minerva, til pallas athene, til vor udødelige gudinde, viisdommens uudtømmelige kilde, al sand oplysnings evig strålende soel, til hende turde han dog ikke nærme sig, og vi behøver vel ikke at sige enten herrer eller damer, hvorfor! vi giør det nødig; thi “humaniteten” er vores såvelsom athenes himmelske løsen og jordiske værk, og vi har ordenlig en slags medlidenhed med alle sådanne  blinde foragtere af “den store gudinde”, som både europa og amerika dyrker, og hvis altre vist snart igien skal kneise og ryge på asiens og afrikas kyster, hvor de nu, desværre, ligge sunkne i gruset, men vinke dog selv i gruset gudindens trofaste tilbedere, og belønne dem med herlige relikuier, snart af fryndserne om hendes skjold og snart af duskerne på hendes spyd og kløerne af hendes ugle. vi har derfor også en slags medlidenhed med denne “nordiske barbar”, som har således forgabet sig i odin, den eenøiede cyclop, at han er stokblind for pallas athenes vel lidt gråblakkede, men dog himmelblå øine, og for al hellas og latiums herlighed, men skiøndt vi nødig beskæmmer ham, tør vi dog ikke fortie, at det er athenes skjold, hvormed hun forstener alle sine fiender og foragtere, det er, hvad han bæver for og tør ikke nærme sig, uagtet det er soleklart, at hvem der vil forklare græske myther, men lader sjælen i dem alle, athene-mythen, uberørt, han har ikke blot spildt sin “olie og umage”, men har soleklart beviist sin egen blindhed!
damerne kan troe, det er ingen spøg at blive så “humant” betragtet og behandlet, og om det end derfor gåer mig, som nillemoer i comedien, hvis fødder blev iskolde, da hun hørde det lærde beviis for, at hun var en steen, så må jeg dog see at komme i gang, og fåer, i nødsfald, see til, ligesom han i alexandrien, at dreie medusa-skjoldet lidt, ikke just henimod athene selv, men dog imod hendes tilbedere, som ståer på tæerne og giør lange øine, for strax at see mig forstenet af pallas athene.
under sådanne mislige omstændigheder må man imidlertid være snilde som slanger, derfor gik jeg allerførst hen til den lærde tydsker, som de nok veed, er, om ikke mit ora kel, så dog min slibe-steen, og jeg satte et bededags-ansigt op og sagde: jeg har tit tænkt på, hvad det dog kunde være i “naturen eller de moralske ideer”, pallas athene egenlig skulde udtrykke, men det har ikke været mig muligt at udgrunde. ikke det! sagde den lærde, med en temmelig fornem og meget velbehagelig mine, det synes mig dog slet ikke vanskeligt; thi da vi veed, at pallas athene sprang frem imellem zeuses pande-lokker, og veed fremdeles, at disse pande-lokker er torden-skyer, så følger det jo af sig selv, at athene er lynilden med samt torden-regnen! ja så, sagde jeg lidt ondskabsfuld: så kan hun da ikke være blevet grækers og latiners viisdoms-gudinde, uden derved, at lynilden har slået deres øine ud, så de i blinde tog en vand-pyt for viisdoms-kilden! om den lærde tydsker blev forstenet ved det lille ord, det veed jeg ikke, “men han tav dog bomstille”, og det lettede, for nu kunde jeg jo sige: hvad pallas athene i den græske mythe skulde betyde, det veed jeg rigtig nok ikke, men såmeget veed jeg, at var det ikke andet, end de lærde siger, altså en kiende ild og vand på kryds i luften, da kan man dog nok bedre forsvare at gåe hendes mythe taus forbi, end at falde ned og tilbede sådan en “oplysnings-soel og viisdoms-kilde.”
havde jeg derfor bare ikke selv sagt, at græker-ånden havde sådant et mageløs godt øie til menneske-naturen, da kunde jeg herlig skyde classikerne med deres egne pile, men nu må jeg rigtignok enten tage min roes over græker-ånden tilbage, og det vil jeg på ingen måde, eller jeg må på en måde selv give classikerne våben imod mig, ved at vise, at athene dog virkelig er noget, som man, om  end ikke bør tilbede, dog nødes til at ændse og fåer kun skam for at ringeagte.
jeg foretrækker imidlertid rask det sidste, for herrerne måe slet ikke tænke, at jeg har nogen vanskelighed ved at forklare athene-mythen, når den tages levende: klare den, så man med et halvt øie kan see både det glimrende skjold og det blinkende spyd, hvormed hun sprang ud af den olympiske pande; thi det slags myther forklarer dem selv for enhver ånd, følgelig også for nordens, og behøvede man derfor yderligere beviser på latin-skolens åndløshed, end dem, den hver dag selv så rigelig forsyner os med, da er det rigtig nok et slående, ja ret et lynslående beviis på latin-skolens åndløshed, at den ei engang har kunnet see, hvad dens egen viisdoms-gudinde er, ikke see, at hun, i grækernes øine, vel på en måde var lynet, men kun som det udspringer af en ordenlig hvælvet, olympisk pande, altså “lynende vittighed”, der jo altid springer ud i fuld rustning af de pander, den undfanges i, og var virkelig, hvad grækerne forgudede, som al viisdoms kilde! det sidste giør jeg nu vel ikke, og, jeg vil håbe, damerne ikke heller, om de end stundom kan fristes dertil, men så vist som damer og digtere også i norden havde vittighed, der snarere gik ud over de lærde, end den fordunkledes af deres, så vist høre digterne ei meer end damerne til den lyslevende athenes foragtere, men høre tvertimod, tilligemed damerne, til hendes yndlinger, som kun lee ad trudslerne med medusa-skjoldet, som de af disen selv har lært at dreie i alle mulige retninger.
men hvad skal vi giøre med minervas stygge nat-ugle?
ja, den havde jeg rigtig nok tænkt, vi kunde ladt latin- skolen beholde, som den romerske minervas fugl, at trøste sig med over athenes bortgang, men det gåer dog ikke an; thi allerede demosthenes skottede slemt til den, da han måtte vende athenen ryggen, og sagde høit, at hvad han slet ikke kunde begribe, var, hvad pallas athene vilde med to så stygge dyr, som uglen og det atheniensiske folk! vil vi altså have pallas athene, måe vi tage hendes fugl med, og skiøndt det skarpe syn, der ei kan tåle dags-lyset, kun passer slet til sand oplysning, så kan vi dog nok giætte os til, hvad lighed de vittige græker har fundet imellem athene og uglen; for det har sikkert været sine “gloende øine”, nat-uglen måtte takke for den uforskyldte ære at følges med athene, eftersom damerne vil have bemærket, det gåer også i den henseende med “vittigheden” som med “lynilden”, at den sees kun ret, når den kommer farende, som sit eget lys, midt ind i mørket, eller som et lys-glimt midt ind i en mørk tale!
pallas athene skulde naturligviis været den guddommelige vittighed, ligesom zeus skulde været den alvidende, men hvad der glippede hos faderen, måtte også skorte på datteren, og at grækerne selv måe have fundet, der var en mangel ved athenes lynende vittighed, det tør man vel slutte deraf, at de alle fandt feil ved hendes fødsel, skiøndt de ikke kunde enes om, hvori den egenlig stak.
således påstod somme, at prometheus eller hephæstos måtte give zeus et dygtigt slag for panden, førend athene kunde komme til verden, og var det sandt, da vilde det kun alt for godt forklare lyderne ved athenes vittighed; thi vi veed jo nok, at når en franskmand blot må slåe sig selv for panden, inden vittigheden kan springe ud, da er det kun giøgleri, så han har allerede i hånden  hvad kun skal lade, som det sprang ud af panden; men da den græske vittighed dog i sit slags er ægte nok, så vrager vi med rette dette sagn, som bagtalelse eller dog som løs eftersnak.
anderledes er det med den oplysning, vi alt finde hos hesiodos, hvorefter pallas athene virkelig havde en moder, ved navn metis eller påhittersken, hvad zeus kun skjulde ved at sluge hende; thi det er ikke blot høist rimeligt, da de unge herrer tit endnu har for skik at æde dame-vittigheder i sig og siden gienføde dem ud af deres egen hjerne, men jeg anseer det for ganske vist; thi denne fru metis, eller den egenlige vittigheds-dronning, er i mine øine vor gamle moder eva, der sprang ud af kronos-hjertet, og fik i zeus-hjernen kun en græsk rustning, der tit klædte hende mådelig nok.
grækerne ymtede for resten også om, at der skulde være tre pallas-athener, ja, den store cicero giættede på hele fem, og damerne veed nok, at skulde man have en gudinde for hver slags vittighed, ligefra den lynende til den prikkende, da fik man endnu langt flere athener, som vi, til lykke, også finder blandt damerne, men de veed også, at medens ægte vittighed af alle slags er i det mindste morsom, så bliver derimod selv en ciceros veltalenhed meget tit kiedsommelig, når den vil sønderlemme vittigheder, og når de lærde giver dem til at flække enten guder eller gudinder, eller selv kun stærkoddere, og giøre to, tre af een, da er det kun, fordi det hele er dem for stort at spænde om og for balstyrigt at råde med, og det er en meget slem vane således at slåe det store istykker og slåe det livfulde ihjel, for at giøre det fatteligt og handtere det ordenlig. jeg siger derfor om de tre athe ner, som om de tre odiner og de tre stærkoddere, at for dem skulde de lærde have over fingrene, til de lærde at lade guder og gudinder, såvelsom mennesker, være hvad de er, om det end synes dem alt for urimelig stort og meget, så, vil de lærde endelig på en måde have tre athener, da fåer de at nøies med den historiske tredeling: mellem den ægte græske eller mythiske athene, den alexandrinsk-romerske minerva, og latin-skolens pap-dukke, der skulde giælde for dem begge.
til viisdoms-gudinde duede imidlertid selv den ægte, lyslevende pallas athene ligeså lidt, som noget af de unge herrers hjernespind, hvor genialsk det end måtte findes, duer til en lære-bygning i philosophien; thi vittighed og viisdom forholde sig nu engang til hinanden, som lyn-glimt til middags-lys, og skiøndt lyn-glimtene kan være så stærke, at de for et øieblik synes at giøre nat til dag, så lærer dog det næste øieblik, at man tog mærkelig feil. således veed man også nok, at grækerne gjaldt engang for det viseste folk under solen, men erfaring har dog for længe siden lært os, de var kun det vittigste, så, jo meer de udviklede deres philosophi eller vidskab, desmere spillende, spidsfindig og livløs blev den, blev ingen virkelig forklaring af livet, men kun en vittigheds-jagt efter døden. med hensyn på det gode øie, græker-ånden havde til menneske-naturen, må man vel forudsætte, at den ægte vittighed dog virkelig er moder til viisdommen, men det lader sig også, efter athene-mythen selv, forklare således, at ligesom metis, hvis zeus ikke havde slugt hende, jo vilde blevet moder til en søn, som fordunklede ham, således vilde grækenland også blevet den ægte viisdoms moder-skiød, hvis ikke den grådige  selv-klogskab havde forhindret det, og jeg, for min part, tvivler slet ikke på, at jo de viseste mænd har havt de vittigste mødre! nu derimod, da zeus slugde metis, og indbildte sig, at pallas athene, som hans hjerne-foster, måtte til verdens ende blive ved at være viisdoms-perlen, når hun blot ikke giftede sig; nu var det intet under, at den tidligmodne vidskabs-frugt blev ormstukket og faldt af, og ligesom jeg før har bemærket, at fordi den græske følelse brændte for tidlig ud, derfor måtte nordboerne giennem middelalderen hardtad ganske træde i grækernes sted, således må jeg her tilføie, at siden grækernes vidskab kom for tidlig og fandtes derfor umoden og uægte, må det vist blive norden, der i rette tid skal udvikle den ægte viisdom.
skal nu dette skee, som vi alle måe ønske, da nytter det vist nok ikke, at de unge herrer i norden vil skyde sig ind under hegel, men de måe komme høit op over ham, og har vi end dertil, for øieblikket, just ikke de lyseste udsigter, så er det dog unægtelig et godt varsel, at vi fra arilds-tid har en mageløs viisdoms-mythe; thi følgelig har vi i norden virkelig havt vittigheds-fruen, der kunde og skulde blive moder til den ypperste vidskabs-mand, så det vil ikke være damernes, men ene herrernes skyld, hvis vi alligevel gåer glip ad ham.
det er naturligviis heimdals-mythen, jeg tænker på, og skiøndt det kongelig-danske, såvelsom det svenske og norske, videnskabers selskab hidtil reent har overseet denne vor store “mathematiske landmåler”, så overseer han dog åbenbar langt bedre dem, om det ellers er sandt, hvad mythen melder, at, fra himmelbjerget, hvor han boer, seer han hundrede mile vidt på hver kant, og seer  ligeså godt ved nat som ved dag, så han behøver hverken athenes nat-ugle til speiderske eller hendes olie til nat-lampe, og hans viisdom er ægte; thi hans sværd hedder mande-hoved, og han kan “høre græsset groe!” derfor rider han da også hesten “guldtop”, og har to rader “guld-tænder” i sin mund; thi den ægte viisdom fører gylden-året med sig, og deraf udspringer naturligviis ikke blot en europæisk men en universalhistorisk berømmelse; thi når heimdal blæser i sin lur eller basun, det berømte gjallar-horn, da høres det over hele verden!
see, det er åbenbar både et syn og en hørelse, en gylden-mund og et torden-mæle, et luftigt stade og et åndigt sværd, som både vore astronomer og mathematikere, vore philologer og kritiske historie-skrivere, og da, fremfor alt, vore unge philosopher måe misunde heimdal, og det er en mythisk beskrivelse af den fuldmodne, klare, altomfattende vidskab, som de græske mythe-smede, om de havde kiendt den, bestemt vilde misundt norden, og gjort et argonauter-tog for at erobre!
om vi nu selv er kommet ganske ærlig til dette mythiske “mande-hoved”, åbenbar langt mere i græsk end i nordisk stil, det er vist nok et stort poetisk spørgsmål, og dages virkelig denne “nordens salomon”, vil det endnu blive et langt større historisk, ret egenlig et “verdenshistorisk” spørgsmål; men vore mythe-smede har i det mindste dog stræbt at give ham en over-naturlig fødsel, der, langt bedre end athenes, kunde sammensmelte med menneske-naturen; thi vel kaldes heimdal ensteds på det løse “odins søn”, men springer dog slet ikke ud af hans hjerne, og har tvertimod tilgavns en hjertelig oprindelse; thi hans kiendings-navn er netop “de ni mødres  søn”, hvad ganske overordenlig glæder mig på de “nordiske damers” vegne, som sikkert vil kappes i poetisk dannelse om den priis at tælles iblandt heimdals mødre! jeg er også vis på, at damerne, såvelsom digterne, kun behøver at tænke på de “ni muser”, for at føle, der ligger noget såre deiligt i at giøre den fuldkomne videnskabs-mand til ni mødres søn, så allerede derfor burde der ved alle universiteter holdes forelæsninger over “nordens myther”, skiøndt vi endnu, til herrernes skam, selv midt i norden savne dem! men, skiøndt det også er historisk klart, at uden musernes kys vilde nordens ånd umulig kunne avle så viis en søn, så ligger der dog for mine øine noget endnu langt dybere i heimdals fødsels-mythe; thi når jeg tænker på de “ni hjerter”, som danmark fra arildstid har ført i sit nordiske løve-skjold, og når jeg derhos betænker, at, efter menneske-naturens uforanderlige love, må det mande-hoved, der virkelig skal rage høit op over bjergene, være båret lavt i den dybeste rosendal, under det ydmygste moder-hjerte; da kan jeg ei tvivle om, at jo heimdals mødre blomstre på de danske øer, så derfra vil nordens bedste hoved udspringe, skiøndt der vist nok må høiere bjerge og bredere skuldre, end man finder på sletten, til at bære dette “mande-hoved” høit i sky. det er derfor, til beroligelse for det kongelig danske cancelli, ret egenlig i et “reent videnskabeligt” øiemed, jeg så inderlig ønsker alle de skillerum nedbrudt, der endnu hindre eller hemme en venlig, kappelysten, fri og levende vexel-virkning i vort norden, og så utrættelig sammenkalder de gamle kæmpers ægte sønner, til med forenede kræfter at grunde en kæmpemæssig “nordisk høiskole”, der kan opvoxe til det himmelbjerg, hvor heimdal, efter  mythen, lyslevende, mandelig, til ragnaroke seierrig, skal forsvare bifrost eller gynge-broen mellem asgård og jetteverden, og sætte både himmel og jord i bevægelse med lyden af sit tordenmælede, men dog yndig klingre, klangfulde, fuglenebbede gjallar-horn!
såmeget er mig også soleklart, at har kun de sildefødte sønner af nordens kæmpe-slægt end mod og kraft til at grunde en nordisk høiskole i bjerge-stil til asgårds værn, der med æren kan kalde sig “universitet” eller åndens alminding, fordi det er intet blændværk, men omfatter lyslevende og virkelig al menneskelig kundskab og vidskab, hele menneske-slægtens vidunderlige levnets-løb; har vi og vore sønner kun mod og kraft til at grunde hvad der, selv for nordens mageløse kæmper, vil århundreder til at fuldføre, da vil, da skal, da må der også nødvendig udvikle sig en nordisk vidskab, der, netop fordi den bygger på moders-målet og på fædernelandet, betragter alt med nordiske øine og giør alle sine kæmpe-skridt i nordens ånd, netop derved og derfor ståer fast på “livets grund” og mægter, efterhånden, levende at omfatte og klart at forbinde alt menneske-ligt, en nordisk vidskab, der vil ståe i samme forhold til den oldgræske, som nordens myther ståe til grækenlands, altså kiærlig omfavner den, som manden omfavner den elskede kvinde, som verdens-historien omfavner naturen; og vil man da endnu spørge, i hvad forhold den nordiske vidskab vil ståe til den romerske, franske og brittiske vidskab, da bliver det, nødvendigviis, som forholdet, hvori gother, angler og normanner satte sig til romer-riget, frankrig og bretland, altså et forhold, nordens kæmpe-slægt og odin seier-fader værdigt!
der kunde vel endnu være meget at sige både om den “nordiske høiskole” som jeg længes efter, og om “heimdals-mythen” som længe uændset har spået høiskolen lykke og velsignelse, men hvor kun kan gives “blik og vink”, der har jeg lært af damerne, at når eet eller, i det høieste, to ikke nytter, da er hele resten spildt, og jeg vil derfor blot give et lille vink endnu om heimdals kæmpe-stilling ved gynge-broen, og da først bemærke det ægte græske deri, at heimdal har meer en kæmpe-stilling end en kæmpe-bane, giør egenlig ingen kæmpe-skridt, men ståer kun på vagt for det grønne gudhjem, som natur-philosophien i menneske-åndens tjeneste altid må ståe på vagt for historien.
men hvad skulde det nu vel være for en gynge-bro mellem asgård og jotunheim, mellem guders og jetters, altså mellem “åndens og håndens” verden, som heimdal med sit gode sværd “mande-hoved”, har at forsvare?
de lærde har vel meent, det skulde være “regnbuen” og så kaldes broen også virkelig ensteds i edda, men da asa-målet er det nordiske billed-sprog, må alle dets ord naturligviis også forståes billedlig og forklares poetisk, og hvad mener damerne om, ved bifrost eller gynge-broen at forståe det nordiske billed-sprog selv? det er måskee aldrig faldet damerne ind, at “ordet” ikke som det ståer stivt og koldt og dødt på papiret, men som det ligger os levende, let og flydende på tungen, strømmer ud ad munden og ind ad øret, det skaber netop den vidunderlige forbindelse mellem den synlige og usynlige, den sandselige og oversandselige, håndens og åndens verden, og at derfor menneske-tungen, når den sættes i levende  bevægelse af menneske-ånden, ligner en gynge-bro mellem asgård og jotunheim; thi ikke blot er ordet usynligt men dog hørligt, altså sandseligt, men de samme ord, såsom blomst og fugl, storm og bølger, ild og flammer, betyder, eftersom de siges og tages, prosaisk eller poetisk, håndgribelig eller billedlig, både noget synligt og noget usynligt, både noget verdsligt og noget himmelsk, både noget timeligt og noget evigt, så ethvert tunge-mål, i åndens tjeneste, lignes rettelig ved en gynge-bro mellem to modsatte verdner. jeg veed ikke, om damerne har hørt det før, men jeg er vis på, de føler, det er både sandt og smukt, og hvad der er begge dele, tager damer og digtere strax i favn, uden at spørge om, enten det er nyt eller gammelt, medens de ægte viismænd forklare os, at det rigtig sande og smukke er ingen af delene, men er evigt, som den evige seier-fader og den evige yngling. damerne vil sikkert også føle, der var god grund til netop at kalde det nordiske billed-sprog, eller gynge-broen mellem asgård og jotunheim “regn-buen”; thi uden at ville forklare, hvad selv de lærdeste endnu ikke veed, hvad regn-buen egenlig er, så veed vi dog alle, den springer kun frem i sin farve-pragt, når det regner i solskin, og er da unægtelig et træffende billede på det “tåre-smil”, som alle dannekvindens døttre har og alle hendes sønner elske, og da især et træffende billede på friggas smil giennem gråden for balder!
at der nu også behøves en god kæmpe til at forsvare denne gynge-bro imod jetterne, det følger ikke blot af al den anfægtning, nordens billed-sprog længe har måttet og endnu må lide, men især deraf, at menneske-tungen med det farverige billed-sprog har altid været det store  tvistens-æble mellem folk med ånd og hjerte og folk foruden, så i forstands- og vidskabs-tiden må derom nødvendig føres ei blot en stor penne-feide, men et levende mund-huggeri, hvortil der åbenbar ei er noget andet forsvarligt sværd, end det “mande-hoved”, hvormed den gamle mythe-smed har forsynet heimdal!
hermed vil jeg da have både den ægte minerva, eller de græske mythe-smedes egen pallas athene, og vores heimdal, både den græske vittigheds-frue og den nordiske vidskabs-mand, på det bedste anbefalede både til damers og herrers erindring, som de virkelig fortjener, og vil herefter vist ei heller komme til at savne; men jeg kan dog til slutning ei undlade at pege på en af vore kæmpeviser, som, ganske mærkværdigt, ikke blot spåer norden sin mageløse viismand, men giør ham udtrykkelig til søn af “dane-dronningen”. kiender damerne ikke denne kæmpevise, der begynder således:
dan-konning lader en havfru gribe,
den havfru dandser på tilje,
da måe de rigtig skiænde lidt på de unge herrer, som har forsømt deres pligt; thi det er i alle henseender en ganske deilig vise, hvori havfruen spåer dane-dronningen tre sønner, kongelige alle, men siger så:
den tredie skal være så viis en mand.
dit unge liv lader du for ham!
også her møde vi på det yndigste regnbu-farverne i nordens billed-sprog; thi dane-dronningen tigger ikke blot liv af kongen til den havfru, der for at “fremme hendes villie” har spået hendes død, men hun følger med  æren havfruen til strand, og fåer så den regnbu-trøst i havfru-sang fra bølgen blå:
i tør ikke græde, græd ikke fordi!
(den havfru dandser på tilje)
thi himmerigs dør stander åben så vid!
nu haver jeg fremmet din vilje!
damerne har sikkert mærket, at hvor let det end er sagt, og hvor alvorlig og utrættelig de end har indskærpet, at man smukt skal “holde sine fingre hos sig selv”, så finder dog herrerne, især de små herrer, følgelig også digterne, det sædvanlig tungt og tit umuligt, så jeg kan endnu godt huske, at i min ungdom var der en dame, som, såsnart hun såe mig, gav mig et hullet fingerbølle eller en anden ligegyldig småting at lege med, fordi hun havde mærket, at jeg kunde slet ikke holde mine fingre hos mig selv, og at det da tit gik ud over en fin sax, en lille skrue, eller andre nyttige ting, der ikke bådede ved fingereringen! kan nu selv sådanne ting friste vore fingre, hvad ikke da det egenlig smukke, og, næst det “smukke kiøn” er jo dog intet smukkere end “de skiønne konster”, eller hvad man nu sædvanlig, med eet ord, kalder “konsten”, så det undrer slet ikke mig, at mange, som konsten måtte inderlig ønske, vilde holde deres fingre hos dem selv eller dog holde dem ved skiøn-skrift og pølse-pinde, de hverken kan eller vil dog holde deres fingre fra pensel, meisel eller grav-stikke, hvoraf da følger med jern-nødvendighed, at vi fåer mange mådelige konstnere og endnu flere dårlige konst-dommere, og deraf kommer det da naturligviis også, at jeg iaften fristes til at snakke vidt og bredt om konsten, skiøndt jeg aldrig engang har  kunnet giøre en pølsepind, som jo blev casseret, og har heller aldrig kunnet giøre hvad man kalder et digt, uden at hegle-mesterne fortalde mig, jeg var en barbar, som reent vandalisk gjorde brudd på alle former, overtrådte alle konstens regler, og burde derfor ståe i gabe-stokken, andre til et godt exempel. see, det sidste troer jeg rigtig nok, kommer af, at vore hegle-mestere er egenlig kun hegle-kræmmere, veed nok, at byen hedder snerpe, men ikke, hvor den snerper hen, veed nok, at der også i poesien er noget, man med rette kalder konst, og visse regler, man ligesålidt ustraffet kan overflyve, som overtræde, men veed ikke andet end at den poetiske konst er en af de boglige istedenfor en af de himmelske, som vi jordunger kun kan fuske på, og hvis love derfor, langtfra at være “paragrapher i prosodien”, er så frie, som fuglen i luften, så jeg er vis nok på, jeg kunde snakke ligeså fornuftig om håndens skiønne konster, som vore recensenter om åndens, men det er kun en dårlig trøst, især da jeg veed, her er virkelige konstnere tilstæde, som strax vilde mærke, jeg reiste udenlands, ikke til konstens tarv, men på dens bekostning. see, derfor har jeg fuldt og fast besluttet, at uagtet jeg i aften må stryge tæt forbi alle de såkaldte skiønne konster, vil jeg dog, om muligt, ikke røre dem med spidsen af en finger, men da jeg veed, det er en meget vanskelig sag, og at det er min svage side at gåe det smukke lidt for nær, så vil jeg strax være min skrøbelighed bekiendt, og håber vist, at konstnerne, skiøndt de er kildne, vil dog, såvelsom damerne, være meget bedre for en gammelagtig digter at komme tilrette med, end de lærde, som, såsnart man giør den allermindste, enten grammatikalske eller prosodiske, logiske eller kosmologiske, kronologiske eller monologiske  bommert, råber strax, at man skal holde mund og lade “fornuftige folk” tale, som veed ordenlig at tælle deres tanker og veie deres ord, så at, om de end igrunden ingen ting siger, så fortaler de sig dog ikke heller!
da nemlig grækerne, som bekiendt, alt giennem årtusinder har ubestridt båret prisen i alle skiønne konster, åndens såvelsom håndens, så kunde jeg umulig forsvare at have givet et overblik af de græske myther, hvis jeg listede mig forbi konst-mytherne, og dog er det for mig en meget farlig sag at komme dem nær, da jeg ikke tør røre enten ved malerier eller billed-støtter, og håndens konst dog synes at være den eneste, der i hephæstos har fået et olympisk forbillede.
det sidste må imidlertid kun have sin grund enten i undergangen af de bedste græske konst-myther, eller i en sælsom øine-forblindelse hos mythologerne; thi grækerne kunde umulig have så stærk en drift og så ypperlige anlæg til alskens konst, som deres levnets-løb og efterladte værker bevise, uden at de også i deres poetiske ungdom må have sværmet for konsten og have drømt om endnu større konst-værker, end de nogensinde mægtede at frembringe.
nu er vist nok det alexandrinske bibliothek så grovt et mythisk sold, at giennem det kan meget af det fineste være tabt, men havde mythologerne ikke været ugleblinde, vilde de dog hos hesiodos strax opdaget, at ingenlunde hephæstos, men pallas athene var grækernes olympiske liv-billede for konsten; thi han melder jo udtrykkelig, at det var, som et side-stykke til pallas athene, den storagtige here udklækkede hephæstos i sit eget kloge hoved, og bragde ham blot ved hjelp af vinden til verden, men kun som en krøbling, der hverken kunde ståe eller gåe, og  fik aldrig den ære at sidde tilbords med guderne, men måtte nøies med at være hof-nar på olympen.
herrerne har ventelig allerede der den indvending på munden, at hephæstos, som man seer af iliaden, kun var blevet til en krøbling ved at smides hovedkulds ned af olympen, da han vilde hjelpe sin kiære moder at fåe bugt med den voldsomme zeus, men skiøndt også denne smukke historie viser, at konsten hos hephæstos selv i de græske skjaldes øine var langt mere faldende end stigende, så foretrækker jeg dog den anden ligeså græske efterretning, at hephæstos var en krøbling fra fødselen af, og måtte derfor først øve sin konst på at skaffe sig selv de forlorne been, hvormed man aldrig giør store spring, og hvormed vi, i iliaden, seer ham humpe så pudsig omkring, da han vil være mund-skiænk på olympen og efterabe den smagfulde hebe, at alle guder brister i latter! derfor, siger jeg, er også den skiønhed, han i aphrodite ægter, så falsk, som hvad skjaldene med rette kalder hendes moder: så falsk, som “skum på vand”, og her føler vist damerne, såvelsom jeg, at skal den forskrækkelig indviklede konst-sag nogenlunde opredes, da måe vi begynde med i tankerne at rive alle de skillerum ned, som både alexandrinske, romerske, franske og tydske konst-dommere på deres egen hånd har smækket op mellem åndens og håndens konster, både i det hele og i det enkelte, og derimod see til at fåe eet nødvendigt skille-rum sat op igien, som barbarerne har revet ned, skille-rummet nemlig mellem det skiønne og det hæslige, så vi ansee intet konst-værk for ægte, med mindre det i det mindste fra en vis side er skiønt, og kun ægte, forsåvidt det er skiønt!
at fåe begge disse ting rigtig gjort, er nu vist nok  ingen let sag, men tvertimod en stor konst, men store konster har for småfolk, som vi og vore lige, heller aldrig været og kan aldrig blive nogen let sag, og alle små-konsterne, der, for resten, som damerne veed, hver til sit brug, kan være gode nok, dem er det her hverken tid eller sted at tale om.
her, i mythernes egn og poesiens, altså åndens og hjertets verden måe vi nemlig betragte konsten som noget “guddommeligt”, der vel kun lykkes ret for den store byg-mester, som skabde både himmel og jord og skiænkede adam i eva det bedste forbillede på ægte, levende skjønhed, som jorden kunde bære, men dog noget “guddommeligt”, som de bedst begavede menneske-børn ei kan bare sig for at fuske på, fordi de, skabte i guds billede, virkelig har kald til at efterligne ham! dette følde intet folk dybere end grækerne, derfor er deres myther blevet skiønhedens naturlige billed-sprog, og alle deres guder igrunden tusind-konstnere, lige fra zeus, hvis mester-stykke jo er pallas athene, lige ned til hephæstos, hvis mester-stykke damerne nok huske, var den hjerteløse pandora, hvis glimrende, men falske skiønhed dog langt meer var et værk af athene, aphrodite, muser, chariter og hermes, end af hephæstos, der vel hos grækerne ei er den plumpe grov-smed, han hos latinerne, som vulcanus, nedsank til, men er dog, som konstner, kun en simpel guld-smed, klein-smed, tømmermester og billed-hugger, altså ingenlunde de olympiske men de dagligdags konstneres oldermand, ingen guddommelig konstner, men kun en plump konst-afgud, som aldrig havde ordenlig “gang eller sæde” med de andre olympier, var selv hæslig tilbunds og kunde da umulig  giøre noget, som var skiønt for meer end øie og hånd, kunde slet intet giøre, som tillige var skiønt for ånd og hjerte!
hermed lade vi da hephæstos fare til philologerne og de mythiske antikvarer, som kalde alle smukke damer pandoras døttre, og ansee det for konstens mester-stykke at smedde sig konstige forlorne been, at bygge huse til guderne med hænder, og at fange ares og aphrodite under et hårfiint guld-net til skogger-latter for alle olympier!
derimod vil jeg bede damerne vende øiet bort fra alle sådanne glimrende narre-streger og meer end slibrige konst-værker, for engang fra konstens side at betragte den ægte græske pallas athene, til hvis med-beiler vi hørde, fru here, lidt indbildsk, havde sammenflikket hephæstos, og hvem han da også, efter mythen, beilede til, men naturligviis forgiæves, ei blot fordi den moderløse athene med rette kaldes den “koldbrystede”, men især, fordi hun var alt for vittig til at finde behag i en plump hof-nar, og alt for kiær ad skiønhed til at omfavne sådan en hæslig, humpende, sortsmuttet tølper.
vist nok var pallas athene, efter den græske mythe, først og fremmerst, selv et konst-værk af fader zeus, men ethvert levende konst-værk har både drift og dyd til at forplante sig, så, som et levende konst-værk af zeus, var hun netop derved en født konstnerinde af første skuffe, der vel alt i iliaden kan synes nedsunket til en simpel sye-jomfru og dreiels-væverske, men var dog åbenbar mythisk bestemt til især at sye folk sammen, og at væve spindet af den olympiske hjerne, som var hendes underlige moder-skiød.
at nu også grækenlands arilds-skjalde har betragtet  pallas athene som olympisk konstnerinde og væverske i en langt høiere orden, end dreilet eller selv silken hører til, det har vist nok mythologerne, selv i alexandrien, sædvanlig overseet, eller, rettere, oversprunget, men de har dog også røbet dem selv, ved at fortælle os, der var en meget konstig lydisk væverske, ved navn arachne, som brystede sig af at have overgået pallas athene, med et tæppe, hvori “gudernes kiærligheds-historier” var indvævede, men som hængde sig selv i fortvivlelse, da gudinden sønderrev hendes mester-stykke, og blev så forvandlet til “edderkoppen”, der endnu bestandig hænger i sit eget spind; thi når man blot veed, at “arachne” på græsk betyder en “edderkop”, da seer man let, at der ved den lydiske væverske skal forståes en poetisk eller æsthetisk dame, der fusker på den mythologiske konst med hjernespind om guderne udaf sit eget hoved, medens athene må betragtes som den ægte mythiske konstnerinde, der kun væver hvad zeus selv har spundet, opspundet i sin olympiske hjerne.
mesteren for arachne-mythen har nu åbenbar, på athenes vegne, villet give os et vink om, at de mange “kiærligheds-historier”, hvori zeus under allehånde skikkelser er helten, må agtes for uægte mythisk arbeide eller lydisk edderkoppe-spind i luften, og skiøndt det kan ligne den “koldbrystede” væverske at fordømme alle kiærligheds-historier, som olympierne uværdige, så skal jeg dog ikke nægte, at i mine øine er de fleste det virkelig også, men deri mener jeg dog, at “kiærligheden” eller elskoven ͻ: elske-huen er aldeles uskyldig, så det beviser ingenlunde, at den jo også har en olympisk historie”, som fortjende at indvæves på de fineste tepper, og turde vel giøre athenes mester-stykke rangen stridig.
hvorfor nu denne olympiske kiærligheds-væv fattes i grækenland, har jeg allerede givet det bedste vink om, jeg kunde, ved at pege på “middel-alderen”, som den rette kiærligheds og vorfrues tid, det ikke var grækerne muligt at komme i forkiøbet, men kun at trylles og trylle, skuffes og skuffe med skinnet af, men var det naturlige græker-øie for menneske-naturen, følgelig også for hjertet og dets skiønne konster, så godt, som jeg så tit har sagt, da må det også have opdaget trangen til en mythisk konstnerinde, som ikke var “koldbrystet”, ikke udsprunget af en olympisk hjerne i fuld rustning, som athene, men stille udviklet under et ømt moder-hjerte, som letos tvillinger, og vil damerne, uagtet deres naturlige forkiærlighed for apollon, skiænke hans deilige tvilling-syster et af de kiærlige øiekast, som gåe midt ind i hjertet, da vil de udentvivl klarlig see, hvad selv jeg kan skimte, at artemis var født til mesterlig at slåe den “fine væv”, som arachne kun fuskede på.
jeg veed jo nok, det er et stort kiætteri, i de stive mythologiske orthodoxers øine, at ville have artemis til andet end blot “jagt-gudinde”, som de nu engang, stirrende sig blinde på actæon og “guld-buen”, har gjort hende til; men det fåer ikke at hjelpe; thi det er ganske vist, at “guld-tenen og guld-thronen” er, hos de gamle græker-skjalde, ligeså vel artemis tildeelte, som “guld-buen”, og hvem der ikke kan forene dem, barer sig da nok for at forklare hende.
jeg, for min part, kan slet ikke forståe, hvorledes tvilling-systeren til apollon, til digter-guden, skulde fået den urimelige jagt-lyst, så hun vilde slet intet andet giøre, end flyve og fare, fra bjerg til bjerg, i måne-skin, efter de ulykkelige dyr, og imellem forvandle en næsviis  jæger til en hjort; men jeg kan godt forståe, at sådan en “olympisk jomfru”, sværmende i det “klare måne-skin”, rugende over alle æggene af parnassets fugle, var en gienstand, som alle konstnere i hjerte-tiden kunde brænde og blusse for, men ingen vove at tilegne sig, og hos hende finder jeg guld-thronen og guld-tenen ligeså vel på rette sted, som guld-buen med de “søde pile”, som philologerne vel kan giøre sig det surt nok med, men kan dog ikke berøve hende. har derfor artemis slået sig til jagten, må det vist have været af kiedsommelighed, eller, hvad omtrent er det samme, af fortvivlelse, da hun hverken fandt æventyr, som var værd at udspindes med hendes hånd, eller bryster, hvor de “søde pile” kunde vække liv, trods bane-sår, og i denne giætning bestyrkes jeg, ved at betragte middel-alderen, hvor det vel, enstund, var ganske anderledes, men hvor guld-spinderiet og guldbue-legen dog også tilsidst afløstes af en skolastisk jagt-historie, hvori “vorfrue” ei tager sig stort bedre ud, end apollons syster i spidsen for alle jagt-hunde!
dog, for ikke nu igien at brænde mig på middel-alderens historie, vil jeg lade det beroe med vinket om de to olympiske jomfruer, hvoraf kun den ene fik gjort sit mester-stykke, og vende mig til det store spørgsmål i vore dage: om konsten stiger eller falder?
det var nu vist nok ikke blot en af vore ulke, som, da de forleden år trak thorvaldsen, udråbde, “konsten stiger!” thi det har hos os alt længe været et ordsprog, og er vel allevegne den almindelige mening; men det er kun om meget få ting, jeg har den lykke at dele hvad der for øieblikket er den “almindelige mening”, og mellem disse få ting er ikke konstens stigen, forsåvidt talen her slet ikke er  om de dagligdags småkonster, og ingenlunde blot om håndens skiønne konster, men især om åndens og hjertets store konst at “forskiønne livet”, og således efterligne den mageløse konstner, som skaber “levende skiønhed”.
denne konst, at forskiønne menneske-livet, som allerede grækerne gjorde et kæmpeskridt til, og som i ridder-tiden havde sin glimrende time, synes mig i vore dage endnu vissere tabt end glas-maleriet; thi hvad vi kalder “stats-konst”, er så langtfra det mål, at herrerne måskee endog synes, det er et tomt ord-spil, når jeg vil have den regnet til de “skiønne konster”, og troe da vel, jeg drømmer, når jeg vil have den stillet i spidsen for dem alle. det tænkde imidlertid grækerne ikke, thi selv pallas athene var stolt af at kaldes moder til det atheniensiske folkeliv, som man veed, var det smukkeste og smagfuldeste, oldtiden kiendte, så, hvis grækerne havde det bedste øie for konsten, må menneske-livets forskiønnelse i det borgerlige selskab også, reent menneskelig talt, være konstens mester-stykke på jorden. de gamle grækers bifald vilde imidlertid kun lidt hjelpe mig i striden med alle nutidens stats-mænd og stats-recensenter, som er af ganske andre tanker, dersom jeg ikke tillige turde regne på damernes bifald; men det tør jeg dristig; thi, som lige søger lige, så har de skiønne også i alle retninger skiønheden kiær, og damerne er derfor kun ligegyldige for stats-sager, når man derved ikke tager skiønheden i betragtning. alle de fyrster, som, på deres viis, stræbde at forskiønne livet, og derved frembringe hvad man kaldte en “gylden tid”, ligefra keiser augustus i rom til kong ludvig den fjortende i paris, regnede derfor især på damernes bistand, og regnede ikke feil, så, hvis jeg  var konge, vilde jeg dristig giøre ligeså, men naturligviis for resten skye både de romerske og franske fodspor, som verden har seet, førde til fordærvelse. nu derimod, da jeg sågodtsom slet ingen ting er i staten, og digterne, såvelsom damerne, efter den almindelige mening, duer til slet ingen ting i staten, nu må jeg især vogte mig for at komme ind i noget, der kan kaldes “politik”, og tør knap nok yttre det dog ligeså uskyldige som fromme ønske, at fremtidens stats-mænd vilde lære af grækerne, og af damerne, kun at arbeide på hvad der lader sig giøre, altså ikke på at omskabe eller forbedre, men kun på at berolige og forskiønne livet! det første overgåer nemlig, som fornuften giver, al menneskelig magt, fornuft og forstand, så man giør derved kun ondt værre, og giør, såvidt muligt, det gode slet, medens erfaring lærer, at det sidste kan prægtig lykkes, og må nu kunne lykkes i langt høiere grad end hos grækerne, da folk nu er meget tammere, lyset langt klarere, og damerne, som i årtusinder, med udmærket held, har øvet sig på at forskiønne livet i det enkelte, nu med største fornøielse vil hjelpe til at krone værket i det hele.
dog, også her må vinket være nok, da der endnu ligger en steen iveien for menneske-livets forskiønnelse i alle retninger, endogså forsåvidt mange smukke digte, malerier og billed-støtter kan bidrage dertil, og den steen er meget stor; thi damerne måe vel have mærket, der er en fordom, som, langtfra at aftage, synes daglig at voxe, som om den skulde opfylde verden, og som, hvor den hersker, giør hartad ethvert kæmpe-skridt til ægte skiønhed både i livet og i døden umulig, den fordom nemlig, at hvad der skal blive skiønt, må først være i den allerstrængeste  orden. derved gåer nu nødvendig friheden, gåer som oftest livet, både åndens og hjertets liv, og altid livets bedste kræfter i løbet, og hvor konstnerne er skygger, kan man være sikker på, at skiønheden i det høieste bliver skin; thi intet værk kan på nogen mulig måde blive større end kraften, som frembringer det, og årtusinders erfaring lærer, at alle menneske-naturens ædle kræfter kun trives i frihed og henvisne i trældom. så dybt er vi imidlertid sunket, at disse soleklare sandheder synes os sværmerske griller; thi skiøndt der i vore dage er folk nok, der råbe sig hæse på “frihed”, vil de dog sædvanlig ligeså lidt vide af friheden i det virkelige liv, som de, der banlyse den fra deres tanker, også her er det sædvanlig kun med skygger man fægter, og med skin man leger, medens dyret vinder alt hvad mennesket taber, og livet er altid virkeligt, så når det ei bliver virkelig smukt, da bliver det virkelig stygt. sålænge vi derfor har tvangs-tro i vore kirker, begynder med grammatikalske regler og mathematiske linier i vore skoler, og stræbe først og fremmerst efter snorlighed og ensformighed i det borgerlige selskab så længe måe vi ligeså lidt vente, at der skal udbrede sig virkelig skiønhed over livet, som at folk skal af hjertet glæde sig ved livet, og have enten sind eller kraft til at afpræge det i virkeligt storværk!
imidlertid, hvor fortvivlet end alt seer ud, har jeg dog nu, som altid, godt håb om norden, og da især om nordens danske paradis, hvor de konster, som knuse hjertet eller fordærve det, aldrig kan trives i længden, men hvor den konst at udvikle menneske-livet i hele dets skiønhed altid kan regne på den gamle kiærlighed, der ruster ikke, og på de skjulte men dog mageløs store kræfter, hvormed  denne kiærlighed virker, og overvinder dog tilsidst alle mødende hindringer!
derfor vil jeg også slutte med et spørgsmål til damerne, der besvarer sig selv.
jeg veed nemlig, de ønsker hver pæn lille dame en pæn lille fod, selv når hun bliver stor, men vilde de derfor give hende chinesiske jernsko, eller finder de ikke, at chineserinderne, selv med deres pæne små fødder, er yderlig stygge? og finder de det fremdeles ikke ganske rimeligt, at hele den chinesiske konst ståer i samme forhold til levende skiønhed, som de chinesiske dame-skoe; men at derimod den græske konst, ret forstået og forklaret, vilde omtrent ståe i samme forhold til et skiønt menneske-liv, som de græske myther og de danske damer! det troer i det mindste jeg, og er vis på, at en levende og virkelig fordanskning af den græske konst, hvorom thorvaldsens storværk alt længe var en glimrende spådom, vil frembringe en “gylden tid” i norden, hvis mage ei solen har beskinnet, siden paradiset lukdes i østen, og hjertet allevegne, undtagen i dannekvindens bryst, lukkede sig for sine skiønneste minder og sine sødeste længsler!
“hvor er nøglerne?” det er et spørgsmål, som de unge damers bedste-mødre neppe kiendte, for de havde sædvanlig nøglerne enten i lommen eller dog ved hånden, men de unge damer har dog vist tit både hørt og spurgt: hvor er nøglerne? og veed da, hvilket påstyr det spørgsmål sommetider kan giøre i hele huset; men nu troer jeg dog, den fortvivlede tid er forbi, da damerne slet ingen lommer havde, og kunde altså hverken have nøglerne eller herrerne i lommen, for jeg har lagt mærke til, at når den unge frue endnu engang imellem kan spørge om den lille hoved-nøgel til skuffen med alle de andre, da finder den lille frue ikke sjelden den lille nøgel i sin egen lille lomme, så nu tør vi håbe, at alting snart vil vende tilbage til sin naturlige orden, som vi enstund har været rædsomt langt borte fra, både i vore huse og i det hele, når det gjaldt om nøglerne til de virkelige giemmer, som der er enten føde eller klæde eller sølv og guld og andre gode sager i. de lommeløse damers fortvivlede nøgle-spørgsmål var nemlig så langtfra at ståe ene, at meget mere hele det forhexede øiebliks verdens-historie speilede sig deri; thi på alle råd-stuer og universiteter gienlød uafladelig det samme råb efter nøglerne, og det var sædvanlig endnu mere fortvivlet, så det ikke engang var folks egne, men al  verdens og vorherres nøgler, man savnede, og vendte op og ned på alt, for at finde, hvor man dog burde vidst, de ikke var, fordi de umulig kunde være der. sådanne små-speile til at see tidens ånd og hele verden i, dem har damerne mange af, og har tillige et naturligt mesterskab i at bruge dem, fordi de selv er et lyslevende speil af den skiønne menneske-natur, med alle dens skrøbeligheder, som med alle dens fortrin, så, når jeg siger, jeg vil forære damerne det lille nøgle-speil til nyårs-gave, da er det kun en af de storagtige og ædelmodige talemåder, som herrerne har vant sig til at bruge og damerne vant sig til at tåle; thi egenlig skulde jeg sagt, at jeg var lykkelig nok til at være den første, der gjorde damerne opmærksomme både på det smukke lille speil i deres eie, som de havde overseet, og i det hele på deres egen klare speil-natur! uegennyttig er jeg også ved denne leilighed langtfra at være; thi ikke blot venter jeg ganske vist et mildt blik og ved leilighed et ømt håndtryk for det af de unge damer, men ønsker og håber langt meer end det, ønsker og håber, at når damerne kommer “ud over” nøgle-spørgsmålet, og fåer huset bragt nogenlunde i orden, de da af al magten, de bærer i skrøbelighed, vil hjelpe mig at råde bod på den rædsomme uorden, der hersker både i de gamle og i de unge herrers tankegang, og følgelig i hele den store verden, hvor man skiændes og slåes om alle mulige “nøgler”, istedenfor at bruge dem, man har giemmer til, og passe godt på dem, eller, hvad der i de fleste tilfælde er det rådeligste, give damerne dem i forvaring, disse naturlige kammer-fruer, der bærer “guld-nøgler” anderledes smukt end nogen kammer-herre!
når jeg nemlig sidst ivrede lidt imod den alt for strænge  orden og tidlige regelmæssighed, som man stræber mere at indskrue end indpode ikke blot i vore unge konstnere og vidskabsmænd, men i hele ungdommen, da var det ingenlunde, fordi jeg elsker uorden eller hader regelmæssighed, som “onde tunger og slette penne” vil påståe; men kun fordi jeg, ved i mange år at stirre stivt på damerne og kæmperne, følgelig også på menneskeligheden både i sine naturlige og sine historiske forhold, har lært, at alt hvad der skal ret blive enten smukt eller stort, og menneske-livet kan og skal jo være begge dele, må udvikle sig frit, og aldrig følge andre regler end natur-lovene, aldrig ville tilegne sig strængere orden eller mere runding og glathed end friheden tåler. såmegen orden og regelmæssighed forudsætter jeg imidlertid immer, med grækerne og med damerne, i den “dannede verden”, jeg taler om, så den grændseløse uorden, der, ligesom i de græske myther, er hævet, titanerne og de hundred-armede undertvungne, og alt bragt såvidt i ligevægt, at de mange små, uundgåelige tørninger og sammenstød, nykker og skarpe kanter, sædvanlig udjævnes af sig selv, og er i det hele tålelige, ja, for frihedens og det store øiemeds skyld, efter omstændighederne, ønskelige. også jeg stræber da efter i alting at finde den “gyldne middelvei”, som jeg hos damerne og især hos dannekvinden og alle hendes ægte døttre elsker og beundrer, en middelvei, der netop er det modsatte af den ligeså naragtige, som kiedsommelige, man endnu sædvanlig vil afrette os til at vandre: ligefrem og tilbage ad et smalt bræt, for bestandig at bevise, vi er “ædrue”, og for resten slet ingen ting giøre, som er værd at tale om. til exempel pleier jeg at anføre maler-konsten, hvori det synes mig soleklart,  at jo stærkere, man fra først af lægger an på skarpe omrids og lydesløs tegning, desmindre bliver man, under ellers lige omstændigheder, skikket til at male “menneske-ansigter” med levende øine og talende munde, uagtet det er sikkert nok, at i det “fuldkomne maleri” hvor skiønheds-målet var opnået, vilde tegningen være aldeles regelret, uden i mindste måde at skade eller svække det levende udtryk. da jeg imidlertid er aldeles fremmed for de udelukkende såkaldte skiønne konster, vil jeg iaften heller låne exemplet af den konst, der dog har ikke så lidt med skiønheden at giøre, og som jeg selv, giennem en heel menneske-alder, har fusket på, den såkaldte “digte-konst” nemlig, hvis historie klarlig viser, at jo meer man lige fra begyndelsen stræbde efter regelmæssighed, runding, klang og klarhed, eller hvad man kalder en “fuldendt form” dessnarere gik man glip både ad “ånden og livet”, der dog unægtelig er både hjerte- og hoved-sagen i det skiønne levnets-løb, og det er i denne, som i enhver henseende, høist lærerigt at sammenligne den old-græske med den old-nordiske poesi og digte-konst; men det vilde her føre for vidt, og jeg vil derfor bryde overtvært med at fortælle damerne, at jeg har et par små rustne nøgler, som jeg iaften vilde forære de unge herrer; thi damerne giver jeg aldrig nøgler, men råder dem blot at passe godt på dem, de har, og, er de blevet borte, da først lede i deres egen lille lomme, og, findes de ikke der, da lede, hvor de selv har forlagt dem, og hvor ingen uden de selv veed beskeed. jeg fortæller imidlertid damerne det, fordi jeg veed, at de unge herrer passer aldrig på deres nøgler, så, skal det nytte at forære dem nogen, må det være for damernes øine, som på timen tager mærke på dem, og kan tit i  mørke finde til de unge herrer, hvad de selv med femten lys forgæves leder om.
den ene af disse nøgler skal kunne åbne fruer-buret, hvor pallas athene sad og vævede de olympiske hierne-spind, vi nu har fæstet øie på, og den anden skal passe til den låsede valhals-dør i nord, som, efter edda, er lidt vanskelig at åbne, men fører op til odins berømte udkik eller lydskjalv, hvor man både seer og hører, hvordan det gåer til i hele verden og i hele tidens løb. om nu de unge herrer vil tage til takke med de gamle, intet mindre end glimrende nøgler, det er vist nok et eget spørgsmål, men det fåer komme an på en prøve, som der intet er at tabe ved, da de kun i efter-slægtens hånd kan virkelig giøre nytte, og jeg immer tidsnok, hvis ungdommen forsmåer nøglerne, kan forære dem til det antikvariske museum, at giemmes mellem alle de andre opgravede sjeldenheder. opgravede kan jeg vel ikke egenlig kalde disse nøgler til grækenlands og nordens mythiske paladser, thi hvad de dovne digtere finder, må altid langt mere tilskrives et lykke-træf end flid og slid; men man regner jo dog også det hittegods til dannefæ, som har skudt sig selv op af jorden og findes kun derefter på overfladen, og således er det virkelig gået med begge de små-nøgler, jeg nu har i hånden; thi den ene fandt jeg i grækenland, på phikion eller sminke-bjerget, tæt ved gruset af det gamle theben, og den anden på strand-veien ude ved skovs-hoved og hvid-ore, hvor jeg formoder, balders-bålet har brændt og balder-skibet, ring-horn, er stukket i søen, ligesom skjolds, til at forsvinde med odins-ringen og alle breida-bliks eller stråle-borgens klenodier.
hvad nu først den græske nøgel angåer, da har sikkert alle damerne, end sige herrerne, hørt tale om sphinxen, det underlige dyr, med kvinde-åsyn, løve-fødder, bryst og hale, og med fugle-vinger, som havde lært en mørk tale af muserne, hvormed den pinde alle de veifarende, og tog uden barmhjertighed livet af alle dem, der ei kunde løse gåden, indtil den, for resten mageløs ulykkelige, thebanske kongesøn ødipos løste gåden og ødelagde vanskabningen.
hvad derimod meget mulig hverken damer eller herrer har hørt, er gåden selv og dens opløsning; thi damerne har nok mærket, at alt hvad de lærde nedlader sig til at åbenbare om sådanne ting, er, ligesom sphinxens mørke tale, langt mere skikket til at pine folk ihjel, end til enten at oplive eller oplyse dem. sphinxen spurgde nemlig enhver, hvad det var for et dyr, der altid havde eens røst, men var dog først firbenet, så tobenet og omsider trebenet, og ødip løste gåden med ordet “menneske”, hvorpå sphinxen i fortvivlelse styrtede sig selv ned i afgrunden og omkom.
her må jeg nu strax giøre damerne opmærksomme på, at de mythiske paladser har også deres borge-stuer, og at det kun er igiennem den græske borge-stue både mythen om sphinx og mange af de andre er kommet til os, så vi måe hverken lade os forarge eller forvilde af den flaue spas, eller borgestu-vittighed, at menneskets underlighed især skulde beståe deri, at barnet må krybe på alle fire, manden gåer på to og oldingen må tage, om ikke næsen, så dog kieppen til det tredie been, men vi måe holde os til kiernen, som åbenbar ikke er skabt i borge-stuen, men har under soel og regn udviklet  sig på parnasset, hos muserne, hvor apollos kiør græssede; thi det er jo kiernen, at den store gåde, hvormed selv-klogskaben eller den speculative philosophi piner os, og hvis løsning giælder “liv og død”, den fandt grækerne løst i menneske-begrebet, og stræbde derfor at menneskeliggiøre både guderne og hele den umælende natur, hvorved der vel ikke lykkedes dem mere end at væve og udbrede det guldblommede slør over hele tilværelsen, som vi, med al vor beundring, måe kalde et blændværk, men hvorved dog hele menneske-naturen afsløredes for åndens øie, og afmaledes lyslevende med de lifligste farver, så ordet “menneske” i hele sin høie og dybe bemærkelse blev virkelig guld-nøgelen til hele den græske anskuelse af liv og død, af himmel og jord og af skygge-riget mellem begge.
i norden derimod, hvor intet fremspringende øie spillede på naturens skiønne overflade, eller kunde fyldestgiøres selv af det klareste, mest blændende skin, men hvor det dybtliggende øie stirrede stivt på det travle og dådfulde, men altid farefulde og stakkede menneske-liv, der blev dette liv ikke gådens løsning, men gåden selv, den mørke tale, som kun udødelighed kunde forklare, og derfor høre vi i vafthrudners-mål, at nordens høieste gåde var spørgsmålet om, hvad odin hviskede til balder, da han låe på bålet? dette spørgsmål af odins egen mund brød nemlig vafthrudner, den klogeste af alle jetter, forgæves sit hoved med, til hjernen sprængdes, og det var intet under; thi hvad odin kunde hviske til den døde, så han virkelig hørde det, det var, som jetten bemærkede, ganske rigtig en hemmelighed imellem bark og træ, mellem sjæl og ånd i asgård, som ingen jette-kløgt for slog til at udgrunde. såsnart man imidlertid hører svaret, som nordens ånd fra arildstid har lagt os på tungen, og som endnu findes i folke-munde, med det gamle ordsprog: “hvor ingen falder, ståer heller ingen op”, da føler man strax, hvori hemmeligheden stikker; thi det er åbenbar i troen på “det dødes opstandelse”, forevarslet ved odins-ringen, som brændes med balder, men vender tilbage med hermod fra de dødes rige, og voxer så hver niende nat, med otte ringe, til den mageløse guld-kiæde, som rækker fra tidens fødsel til den store gienfødelse og fornyelse på hin side ragnarok.
ragnaroks-mythen er derfor også åbenbar hoved-sagen i vøluspa, vort ældste og, i sit slags, mageløse mythe-kvad, som jeg derfor må stræbe at klare for dem, i samme grad, som det har klaret sig for mig, hvad vi altid må nøies med, da intet er urimeligere end at ville en soleklar umulighed, og en sådan er det, trods alle den tydske philosophies skarpsindige indvendinger, at ville forklare andre hvad der er mørkt eller dog såre dunkelt for os selv!
først må jeg nu henlede damernes opmærksomhed på tegnene eller varslerne for ragnarok eller “gudernes tus-mørke”, den mørke dal, der må giennemvandres til det evige lys, og mellem disse varsler kræver især eet vor hele opmærksomhed; thi når vi høre, at ikke blot fenris-ulvens men alle bånd briste, også “blodets bånd” mellem sydskende, forældre og børn, da føle vi godt, at opløsningen af alt, hvad menneske-ånden har beundret og menneske-hjertet elsket, er nær for hånden; thi i dette hemmelige bånd var det jo, vore kæmpe-fædre bar både valhall og hele deres anskuelse af det histo riske menneske-liv, som en seierrig kamp, fra slægt til slægt, for udødelighed og evigt liv, så, når dette bånd brast, måtte himlen falde ned og fuglene med.
dette er, desværre, kun blevet os alt for klart; thi i forrige århundrede, som satte sin ære i, såvidt muligt, at løsrive sig fra hele fortiden, da var “blodets bånd” åbenbar allevegne, selv i norden, bristefærdigt, og brast det virkelig, da kan ingen af os tvivle om, at der jo i hele hjertets verden blev en fimbul-vinter, som aldrig meer afløstes af nogen vår, og giorde da en sørgelig ende på menneske-livet fra slægt til slægt. brast nemlig hjerte-båndet mellem os og fortiden, da brast det også mellem os og fremtiden, så minde og håb døde i hinandens favn; thi når en slægt, som løsriver sig fra fædrene og foragter dem, indbilder sig, at dens børn ligefuldt skal ære og elske sine forældre, da er det endnu større dårskab end napoleons, som tænkde, han kunde krænke og spotte al arve-ret til den franske throne, og dog giøre den til et arve-gods for sin kiødelige søn, barne-kongen af rom!
men er nu først hjertets verden blevet “tom og øde”, da er åndens verden åbenbar også sin undergang nær, så når folkvang synker i gruus, da raver valhall og styrter en af dagene, det såe vi også klarlig i forrige århundrede, da folke-livet daglig meer uddøde, så selv kæmpe-visen, som dets sidste suk, hendøde på læberne; thi hvad man da endnu kaldte “ånd” var for det meste det helvedes gienfærd fra roms pontinske moser, og, når det var bedst, dog kun gienfærd med skygge-liv og skygge-værk i næde-skinnet af den blege måne. når nemlig hjertet er koldt for sine nærmeste, da er det  naturligviis iiskoldt for det “grønne gudhjem” langt borte, og for gynge-broen, som forbinder denne verden med den anden, altså for hele “billed-sproget”, som jetterne da stræbe at bemægtige sig og fordreie, så de dumdristig påståe, at vind betyder ingenlunde ånd, ild betyder ikke kiærlighed, eller vandet forstanden, men omvendt, betyder ånden kun vind, kiærligheden ild og forstanden vand, vist nok en dumdristighed, der aldrig kan lykkes, da “billed-sproget” derved brister, som, i ragnaroks-mythen, bifrost-broen under muspels sønner, men derved er dog, een gang for alle, det naturlige samkvem mellem åndens og håndens verden afskåret, og menneske-livet tilligemed denne forbindelse berøvet hele sit høiere præg og sin himmelske næring, så en fortvivlet døds-kamp er dets eneste mulige bedrift.
denne i alle måder heltemæssige døds-kamp er det nu, som danner den store midte i ragnaroks-mythen, hvor vi see odin, thor, tyr, frey og heimdal, på vigrids-sletten eller stor-dødens valplads, i fortvivlede tvekampe med fenris-ulven, midgårds-ormen, helved-hunden, surtur og loke, medens de utallige hære, på den ene side af ænherier og på den anden af jetter og trolde, i bund og grund ødelægge hverandre.
har vi nu øie for uhyrerne, som dumdristig kæmpe med guderne og vinder den eneste seier, der kan times dem, i fælles undergang, da see vi let, det er den umættelige begiærlighed, falskheden, skamløsheden, misundelsen og den stolte selv-klogskab, der på liv og død brydes med den verdenshistoriske livs-anskuelse, den tilsvarende dådfuldhed, æres-følelsen, gavmild heden og den ægte vidskab, og da kiender vi kun alt for godt de uhyrer, som altid har truet åndens og hjertets verden med undergang, og har nuomstunder opnået så frygtelig en væxt, at vi ingenlunde fristes til at bebreide de gamle kæmpe-skjalde, at farverne, hvormed de skildrede den store døds-kamp, var for mørke! snarere fristes vi vel til at nedsynke i mismod, ved den sørgelige tanke, at åndens og hjertets verden netop i heimdals-tiden, når lyset fra alle sider kaster glands på dem, og klang-hornet i de dybeste og klareste toner udbreder deres priis over øiets og håndens verden, netop da skal kiendelig nærme sig deres undergang; men netop af denne sorg, ligesom af asa-gråden ved balders-bålet, kan og skal håbet opstige, det nordiske kæmpe-håb om fornyelsen, hvorved det guldtakte gimle afløser og langt meer end erstatter det skjoldtakte valhall, mens den gienfødte jord blomstrer endnu langt yndigere end den nyskabte, og den opstandne balder stråler endnu langt klarere end den nyfødte; thi dybt kan og skal det nordiske, især det danske hjerte føle, at en ubodelig undergang af det høieste, det dybeste og det deiligste vilde ikke blot være alt for sørgelig, men må være umulig, må i grunden være blændværk og øine-forblindelse, skiøndt den på over-fladen er både øiensynlig og håndgribelig. og er nu end kæmpe-kraften og livs-følelsen, hvormed vore olde-fædre og olde-mødre trodsede død og undergang, kiendelig svækkede, så stråler på den anden side også lyset nu med tusindfold klarhed over den tilbagelagte kæmpe-bane, og viser os, hvor glimrende odins guld-kiæde, udsprunget af ringen, som gik uskadt giennem ilden, slynger sig om alle slægter, fra de første til de sidste,  fra balders-fødsel til hans opstandelse fra de døde! ja, har vi kun åbne øine for menneske-livet og dets løb giennem tiderne, da åbner verdens-historien os nu et over-blik, som klarlig viser, at menneske-ånden har fra slægt til slægt åbenbaret en seierrig kraft i døds-kampen, og menneske-hjertet følt en fyldestgiørende trøst over døds-lidelsen, der ene lade sig forklare af et “evigt menneske-liv” og giennemførelsen dertil ved et guddommeligt forsyn, som den kæmpende ånd og det længselsfulde hjerte kan trygt forlade sig på! kun den verdenshistoriske vankundighed, der vel i norden er aldeles unaturlig, men tog dog, i den latinske dødbider-tid, også i norden frygtelig overhånd, kun den er det, der så sørgelig formørker vore udsigter, at vore gamle kæmpe-fædres ved siden ad dem synes strålende; thi det er, forholdsviis, kun ubetydeligt, hvad enkelt-manden, selv den største og ædleste kæmpe, med det frieste spillerum, af sin egen stakkede erfaring kan lære om åndens kraft og hjertets trøst, og med os måtte det blive den sorte armod, da vi vilde lære alt af os selv, vi, som følde os svage, viste os endnu svagere, og fandt desuden tilværelsen så indknebet og afstænget, at selv den smule kraft i ånden, vi havde, fik neppe lov til at yttre, end sige til at røre sig frit, så vi af livets virkninger kunde oplyses om dets kræfter, og i de ædle bestræbelsers endelige udfald skimte forsynets hånd, der styrer kampen for det høie og dybe i et seierrigt løb til et værdigt, til et glandsfuldt mål! kan vi derimod see ud over de årtusinder, som ligge bag os, og see den for alle ædle slægter fælles kæmpe-ånds helte-bane giennem tiderne, og see, hvilke bjerge, der måtte flyttes, hvilke have, der måtte åbne sig, hvilken utallig skare af “ædle  sjæle”, der måtte kæmpe og bløde og overvinde sig selv, for at fædrenes ånd kunde forplantes til os, og på den anden side, hvor utallige ømme hjerter, der måtte lide, briste og trøste sig, og hvilke, som det syndes, bundløse tåre-strømme der måtte udtørres, for at menneske-øiet endnu kan smile mellem grav-høiene, see vi det, da bliver ånde-livets almagt og udødelighed den klareste af alle vore tanker, ligesom af vore fædres, og det såmeget mere, som vi let opdage, at de folkefærd på jorden, der kæmpede for åndens og hjertets verden, var kun som en håndfuld mod de utallige skarer af jetter og trolde og misundelige dværge, der både med list og vold stræbde til sidste spor at udslette det høiere, det åndfulde og hjertelige menneske-liv af jorden. ja, mine herrer! når vi i nordens myther see de tolv aser ståe ene mod en heel jette-verden, kun med den hemmelige trøst, som askens norner med urda-vældet lod udstrømme, og som selv balders-bålet ei kunde udslukke, da udtrykker også dette en verdenshistorisk sandhed; thi når vi besinde os derpå, da veed vi jo alle, at ebræer, græker og nordboer er de tre små-folk, der, på åndens og hjertets side, måtte holde en heel verden stangen, så, historisk talt, er det de tre børs-sønner, som både har bygget asgård af ymers øienbryn og forsvaret den til nu, mod alle jetter, vistnok ikke uden kiendelig hjelp fra det høie, i christendommens store vidunder, men just derfor des vissere til en klar åbenbaring af åndens almagt og menneske-hjertets udødelighed!
ebræeren vandrer nu iblandt os, som en odin, der har mistet begge sine øine, som en blind fortid, åndelig død og magtesløs, og grækeren, den altid hal tende loder, ståer for os, som en længe fængslet loke, der vel har sprængt sine bånd, men veed ei at bruge sin frihed, ja, som et fortvivlet øieblik, der, med sin skiønhed har mistet sit liv; så nordboen må reise sig som en hæner til at arve begge sine brødre, som en oplyst fremtid, der veed at klare og tilegne sig al fortidens herlighed, det må han, om der endnu længer skal føres et ægte kæmpeliv på jorden og vindes flere seire for ånden og hjertet herneden, men de veed, det håber jeg også vil skee, håber det, til trods for alle spotte-fugle, fordi jeg i verdens-historien har seet, hvad nordens kæmpe-ånd formåer, og føler i mit bryst, at nordens kæmpe-æt er til endnu!
“at brænde inde med noget”, er, som vist både damer og herrer veed, en meget god dansk talemåde, men en meget slem ting, som bliver dobbelt ubehagelig, når man hører det anmærket i så varmt et sprog, som vort modersmål er, og udtrykker derfor med gloende ild det uheld at komme bagefter med noget, som, brugt i rette tid, kunde gjort ypperlig virkning; ja, at man brænder inde, altså indebrænder med det, er så forskrækkelig varmt, eller rettere så gloende hedt et udtryk, at det vist må være kommet af en kiærligheds-erklæring, der sad fast i halsen til det gunstige øieblik var forbi, et uheld, der vel nuomstunder er sjeldnere, end at buse ud med den meget for tidlig, men kan dog hændes endnu, og har vist fordum truffet mangen ærlig ungersvend og enkemand hos os, da alle dannemænd af naturen er lidt langtrukne og stoler vel meget på, at “kommer vi ikke idag, så kommer vi imorgen.”
nu har jeg vel ikke hørt nogen tale høit om, at jeg brændte udentvivl inde med de oldsagn, både græske og nordiske, som jeg jo dog havde lovet på en eller anden måde at tage sammen med mytherne, og som virkelig bør knyttes eller kiædes til mytherne ved den ene ende, da et folks oldsagn, om heltene og deres bedrifter, virkelig danner en slags flydende forbindelse, er som en flyde-bro  mellem mythologien eller arilds-poesien og folke-historien. jeg har, som sagt, ikke endnu hørt nogen tale høit om, at jeg brændte nok inde med hvad jeg skulde fortælle om denne flyde-bro, eller om folkenes æventyrlige helte og samlede storværk i den sværmende ungdoms-alder; men man kan også høre hvad der hviskes i krogene, og det er i så henseende både godt og ondt hvad grækerne kaldte “at komme i med de ni”, og hvad vore gamle skjalde kaldte at være godevenner med odin, så man fik lov til at tage sig en slurk af bollen odrærer eller vækop, altså på nogenlunde dansk at være digter, følgelig både lysøiet og lydhør; thi det er jo godt nok at kunne see lutter guder og gudinder i olympiske lege, hvor andre kun seer tamme dyr, hanner og hunner, gåe på græs og tygge drøv, til de vilde dyr kommer og æder dem op, og det er en stor fornøielse at høre med det ene øre alle muser synge, tæt neden for olympens top, og høre med det andet brage slåe harpen i valhall, hvor de fleste herrer kun hører pennen skratte på papiret, og hører vognene rumle udenfor, især med jernstænger, og hører til syvende og sidst graver-karlene klappe efter med skovlen; det er altsammen godt nok, meget godt at være lysøiet og lydhør, men de kan dog troe, det er sommetider slemt nok at see på vrimmelen af alle mulige slags folk, vel kun i et speil, som det, pallas lånde perseus, men hvori dog alt er så livagtigt, at man ordenlig kan ryste både for medusahovedet og for trolde-grinet og for jette-næverne, og det er ikke et hår bedre at lytte efter alt hvad folk hvisker i krogene eller dog formodenlig kan og vil sige, skiøndt det kun lyder i et forunderligt dværgemål, ligesom inde i en selv, men tit med de mest træffende, ja, bidende udtryk, og  således måtte jeg igår see troldene smidske og høre dværgene ymte om, at jeg brændte nok inde med alle de græske og nordiske oldsagn, der dog på den ene side skulde vise os, hvor levende deres guder og gudinder har stået eller svævet for dem, og på den anden side hvad de selv især ønskede at udrette i denne verden, og måe i deres dristige ungdom og kraftfulde manddom da også nødvendig, så vidt muligt, med flid have prøvet på.
sagen er jo den, at jeg må nu snart tænke på at holde op, mens legen er bedst, når ikke både de og jeg skal trættes, og oldsagnene har jeg dog hidtil kun i forbigående berørt, så, skal jeg ikke reent brænde inde med dem, da må jeg nu åbenbar skynde mig at bruge dem, og derfor sad jeg og brød mit hoved med at holde, så at sige, en ordenlig mønstring over dem og lade dem trække op med flyvende faner og klingende spil, og blot fortælle, hvad alle regimenterne hedd, eller dog hvad nummer batallionerne havde, og pege på mærkes-mændene eller dem, der gik i spidsen, med navns nævnelse, og med et lille nik for et buk eller hånden til hatten; men just som jeg var ifærd med det mester-stykke, hørde jeg noget hviske eller mumle imellem tænderne: ja, det var ret, “træk dem kun på en tråd til en anden gang!” damerne, som, jeg veed, holder altid reen mund, måe nemlig vide, at i min opvext var jeg meget opsat på kortenspil, og da jeg, til min store lykke, altid havde ulykken med mig i den begivenhed, måtte jeg så tit, til min store græmmelse, høre det lystige: træk dem på en tråd til en anden gang, at meer behøvedes der nu ikke, for at fåe hele mønstringen til at gåe overstyr, da jeg ikke kunde nægte, at udtrykket var lige så træffende, som  det var bidende, og mønstringen en narre-streg, jeg vilde lee høit ad hos enhver anden end mig selv.
nei, tænkde jeg, så heller springe lukt over alt hvad du ikke kan fåe ordenlig brugt, end misbruge det altsammen til en tom parade, som igrunden ingen ting er og ingen ting giør, og når man griber hold i det største, man kan magte, og det smukkeste, man kan øine, da fåer man dog immer noget, og hvad der hænger ordenlig sammen, det følges vel også ad uden alle chinesiske tråde.
skulde jeg nu gribe hold i en enkelt af de græske helte, da måtte det jo blive herakles, som steg til olympen og vandt med udødeligheden den yndige hebe, smagens græske dronning; thi han nåede unægtelig i tankerne det græske helte-livs høieste mål; men han er mig alt for uhyre stor og stærk; thi den blotte opregnelse af hans tolv “arbeider” er jo overflødig, og at giennemgåe dem, stykke for stykke, vilde selv være et “herkulisk arbeide” og til al uheld, det “trettende”, så det vil jeg såmeget mindre forløfte mig på, som allerede herodot, der i perser-rigets dage reiste verden rundt for at spore herakles, fandt ham meget mere ægyptisk og phønicisk end græsk. det klareste tegn på herakles-sagnets oprindelige ugræskhed er imidlertid, at man ei engang ved hårene har kunnet fåe herakles trukket ind i nogen af de tre store helte-bedrifter, som åbenbar var græker-folkets stolthed, argonauter-toget nemlig, thebaner-kiven og den trojanske krig, skiøndt han spøger midt imellem dem, og skiøndt ellers ingen oldsagn kan tage sig det lettere med tids-regningen end de græske. da det desuden må være os langt vigtigere at betragte hele græker-folkets end en enkelt kæmpes anskuelse af helte-livet, så måtte det under alle  omstændigheder blive hine tre bedrifter, hvori hele grækenland tog deel, vi måtte skiænke fortrinlig opmærksomhed, og derved må jeg da bede dem dvæle med mig iaften.
hvad nu først argonauter-toget angåer, da ymter vel allerede hesiodos om medeas bortførelse af jason, men hverken nævner han dog det “gyldne skind”, ikke heller har vi nogen anden gyldig hjemmel for, hvordan sagnet derom lød i sin oprindelige skikkelse. som vi forefinde sagnet, lyder det imidlertid på, at æoliden, kong athamas i bøotien, havde en søn, ved navn phrixos eller gyseren, som han, efter et falsk orakel-svar, under en stor misvext, vilde offret til zeus, men at phrixos dog blev vidunderlig frelst af sin afdøde moder, fru nephele eller sky, som havde fået en guldlokket væder af hermes, og gav nu phrixos den til ride-hest, så han undslap over havet til kolchis eller georgien, hvor nu russerne råder. her blev phrixos meget giæstmildt modtaget af kong æetes eller ørn, søn af solen, offrede zeus sin væder, og skiænkede kong ørn det “gyldne skind”, der til stads blev ophængt i ares-lunden, og bevogtedes der af en farlig drage.
dette “gyldenskind” var det nu, en anden æolide, jason fra iolkos i thessalien, skulde hente, og hertil blev orlogs-skibet argo eller løberen bygt, ved hjelp af pallas athene, som, blandt andet, gjorde skibet “talende” ved at skiænke til forstavnen en splint af orakel-bøgen i dodone. rundtom fra grækenland flokkedes nu heltene for at giøre jason selskab, og her finder vi da, med theseus, kastor og pollux og den store sanger orpheus, også herakles nævnet, men åbenbar kun til stads, da han fåer andet ærinde underveis og tager slet ingen deel i be driften, ja, somme sagde endog, han blev hjemme i thessalien, fordi skibet kunde ikke bære ham.
nu at fortælle seiladsen både frem og tilbage fra kolchis, oppe ved det “sorte hav”, det vilde blive alt for vidtløftigt, især da både de senere digtere og de ubarmhjertige grammatikere i alexandrien har ladet argonauterne flakke ynkelig om, ikke blot til vands, men også til lands, med skibet “på hovedet”, og jeg vil da kun i den henseende bemærke, at de, på hjemreisen eller flugten med gyldenskindet, endog skal være kommet lige herop til “rav-øen” og floden “eri-danos.”
derimod vil jeg søge at vise dem, hvad de græske skjalde måe have meent med argonauter-sagnet, og når man blot veed, at græker-folkets ældste i historien kiendelige bedrift er anlæggelsen af plante-stæder på lille-asiens eller natoliens kyst, lige op til det “sorte hav”, da kan man, med øie for billed-sproget, ei let tage feil ad meningen. den guldlokkede væder bliver nemlig “hav-hesten” hvorpå grækerne satte sig op at ride, engang, da agerdyrkningen slog feil, og man i kong athamas, som i kong snies tid, i grækenland som i danmark, fandt, det var menneskeligere at jage de forsultne kroppe ud på æventyr end at slåe dem ihjel. da nu farten lykkedes og handelen på det sorte hav begyndte at blomstre, da var det, argonauterne greb det gunstige øieblik til at slippe giennem snevringen, og, ved plante-stæders anlæggelse på kysten fåe handelen i deres magt, fåe det “gyldenskind” i vold, som det altid er kiøbmænds lyst at klippe; men at “skibet argo” fik “tale-gave” af pallas athene, det betyder, hvad historien også stadfæster, at de udvandrende græker glemde ingenlunde  “munden” hjemme, men tog deres tungemål, sang og gudsdyrkelse med sig.
de veed for resten nok, at “gyldenskindet” har i den senere tid fået navnkundighed på ny, som en spansk-østerrigsk ridder-orden, men de veed måskee ikke eller kan dog let have glemt, at det var den ægte hollænder, philip af burgund, som stiftede den ridder-orden i midten af det femtende århundrede, da “guldet” i alle måder kom til ære og afløste efterhånden den gamle adel. hermed vil jeg nu ingenlunde nægte, at argonauter-toget, i grækernes øine, ligeså vel var en æres- som en vindings sag; thi det var jo endnu i det femtende århundrede både portugisernes og spaniernes “lange reiser” til ostindien og amerika; men jeg vil kun bemærke, at grækerne, med “gyldenskindet” selv har røbet os, at deres ærekiærhed og driftighed ligefra begyndelsen havde en snert af den vinde-syge, som i deres manddoms-alder tog frygtelig overhånd, og gjorde alexander-toget, som grækernes verdenshistoriske bedrift, til en meget tvetydig æres-sag og til en meget dyrekiøbt vinding for menneske-slægten, da det, længe før tiden, udtømde græker-folkets kræfter.
dog, hvad argonauter-toget kun lod dunkelt formode, det røbede den thebanske broder-kiv kun alt for klart; thi her spiller herske-sygen så frygtelig mester, at det folk, der talte den kiv mellem sine store helte-gierninger, kunde umulig undgåe en hastig og brad død, men måtte i tidens løb lægge voldsom hånd på sig selv.
theben i bøotien, eller det græske ko-land, ligesom danmark er det nordiske, giælder jo vel for en phønicisk plante-stad, og vist ei uden føie, da vi blandt andet  see, at den tyriske melkart gienfødtes her til den “græske herakles;” men brylluppet mellem den phøniciske stifter, kadmos eller østerlænderen, og harmonia, datter af ares og aphrodite, er dog så olympisk, at vi deraf see, det var alt i ungdommen, grækerne stræbde at tilegne sig den tyriske livs-anskuelse, hvorefter magt og vinding, med en god bachantisk ruus, var de saligste guder. ligesom nemlig bachos er en dattersøn af kadmos, således nedstammer da også fra ham den tidlig kloge, men grændseløs ulykkelige ødip, der løste sphinxens gåde, men var blind for sin egen, og blev i et unaturligt ægteskab fader til de rædsom unaturlige brødre, eteokles og polynik, eller brydsk og trættekiær, som alle samtidige græske helte hjalp til at føre en blodig krig om herredømmet, der kun endtes med fælles undergang.
uden nemlig at ville afgiøre, hvad for os er uafgiørligt, hvormeget eller hvorlidt reent historisk, der ligger til grund for dette thebanske oldsagn, hvis dragt er aldeles poetisk, så er det dog soleklart, at græker-ånden deri selv har spået, hvad historien vidner, der kom ud af den “falske harmoni” mellem ares og aphrodite; thi vi veed jo alle, at neppe var helte-gierningen i en snever vending, ved thermopylæ og salamis, vel bestilt, før den såkaldte “peloponnesiske krig” mellem sparta og athenen, hvori hele grækenland tog virksom deel, blev, ved fælles undergang, en sand og sørgelig forklaring af broder-kiven mellem brydsk og trættekiær, så borger-krigen mellem sparta og athenen gjorde eteokles og polynik til alt for håndgribelig verdenshistoriske personer. når vi desuden veed, at under denne sørgelige broder-kiv stod sparta i spidsen for adels-partiet  eller aristokratiet og athenen for almue-partiet, eller demokratiet i hele grækenland, da see vi, det er igrunden den samme kiv, der nu truer med at opløse vore “borgerlige selskaber”, så eteokles og polynik måe vel svæve for os, som advarende exempler på, hvad der kommer ud af at forgude selv-klogskaben, at ville, uden hensyn på følgerne for næsten, have alting rettet “efter sit hoved”, og heller ville dele død og undergang end liv og frihed og lykke med næsten!
vi kommer nu til den tredie og sidste æventyrlige helte-gierning af græker-ungdommen, nemlig den “trojanske krig” og de yderste omrids af den er så almindelig bekiendte, at det kun var tids-spilde at udbrede sig derover, og er vel overflødigt endogså kun at pege på den “skiønne helena” som det store drivehjul i værket, da hun blev forført og bortført af den trojanske prinds paris, hvorpå den gamle nestor fra pylos eller navarin, og alle grækenlands sildefødte helte, med agamemnon, achilleus, diomedes, odysseus og begge ajaxerne i spidsen, fulgde den fornærmede ægtemand, kong menelaus i sparta, over til asien at hevne skade, så at troja, efter ti års beleiring, blev i bund og grund ødelagt, og helena ført tilbage i triumph.
hvad man nu strax seer, er, at kampen her giælder “skiønheden”, ligesom ved argonauter-toget “ære og vinding”, og ved den thebanske kiv “magt og vælde”, og grækenlands sikkre historie lærer os, at dette virkelig var de tvistens-æbler, der bragde alle dets kæmper i harnisk, men verdenshistorien lærer os også, at så var det allevegne, hvor “guds sønner forelskede sig i menneskets døttre” og avlede kæmper med dem, eller hvor menneske-ånden omfavnede menneske-hjertet, og avlede stor værk, så de græske oldsagn er ligeså almindelig naturhistoriske, som de græske myther er menneske-naturlige, og det er derfor meget godt, at de svæve for ungdommen i alle lande, men meget galt, at de fremstilles som classiske forbilleder, da de græske begreber om helte-kampen for ære, magt og skiønhed var langtfra at være så rene og dybe, som de var klare og glimrende.
det er således ingenlunde blot i grækenland, men allevegne, hvor menneske-hjertet har banket for ånden, at helte-kampen tilsidst må giælde “skiønheden”, som prisen i den store olympiske leg; thi skiønheden er ikke andet end kiærlighedens i lyset forklarede legeme; men derfor beroer skiønhedens ægthed også på kiærlighedens dybde, og om helenas uægte fødsel er alle enige, skiøndt somme kalde hendes moder leda og andre nemesis, mens atter andre påståe, hun havde intet andet moder-skiød end “blommen i et æg”! uagtet derfor, efter alles sigende, zeus var hendes fader, alle samtidige græske helte hendes beilere, og hendes skiønhed, i det mindste et halvt århundrede, uforgængelig, så måtte man dog alt fra hendes fødsel kunne giætte sig til, hvad hendes levnets-løb beviser, at hun var halv-syster til pandora.
herrerne synes måskee vel, det er, om ikke utilladeligt, så dog meget uvidenskabeligt, her at tale om det græske skiønheds-begreb, istedenfor om den trojanske krigs formodenlige årsager, årstal, begivenheder, varighed, udfald og vigtige følger, men damerne er vist enige med mig om, at overlade alle de bare og blotte “formodninger” til de stakkels philologer, som har ikke andet at leve af, mens vi holde os til den trojanske krig som en æsthetisk begivenhed i verdens-historien, hvad den unægtelig er,  enten der så har været noget andet troja til, eller ikke, og enten så achil og odysseus agtes for samtidige med samson eller med kong salomon.
det er jo således alle vitterligt, og har været så alt i meer end to årtusinder, hvorsomhelst den græske dannelse i mindste grad kom hen, at begge de homeriske helte-digte: iliaden og odysseen, ikke blot knytte sig til den trojanske krig, men besynger hardtad udelukkende dens helte, så, når det er os om græker-åndens tankegang og tungemål, livs-anskuelse og billed-sprog at giøre, da er den trojanske krig os tilvisse en hoved-begivenhed om ikke i grækenlands, så dog i græker-livets og poesiens historie.
dette, at ethvert folks ægte oldsagn, selv når de er allermest æventyrlige, dog lærer os at kiende mere til dets eiendommelige måde at leve, virke og være på, end de allernøiagtigste beskrivelser af dets senere dage, og at de, homerisk opfattede og udmalede, stille os hele det tilsvarende folke-liv klarlig for øie, det er vist nok, hvad man i åndløse tider og skoler aldeles overseer, men hvad jeg just derfor inderlig ønsker, måtte blive både damer og herrer soleklart, ikke blot for de gamle og de nye grækers skyld, men først og sidst for vor egen; thi vi nordboer, de eneste, der, ligesom grækerne, har ægte, eiendommelige myther og oldsagn, men har ingen homeriske digte, og har ingen basun-blæsere over al verden, førend heimdal kan finde sit tyvstjålne guld-horn igien; vi nordboer ståe endnu fare for at glemme os selv, eller dog for at skatte vort åndelige arvegods langt under sit værd, da vore egne oldsagn ei blot er en guld-grube for digterne og et folkelivs-speil for de rette lærde, men er os alle uund værlige, som vor folkelige dannelses moder-skiød, måe kiærlig optages og omfavnes af os alle, for at folke-livet kan fortsættes af os og forklares i os, eller, med andre ord: en naturlig og folkelig udvikling slåe rødder, blomstre og bære frugt!
sammenligne vi for resten iliaden, der udmaler kæmpe-livet i den græske leir for troja, under spliden mellem den mægtigste og den tappreste: folke-høvdingen agamemnon og havfru-sønnen achilleus, med odysseen, som udmaler sin helts omflakken på havet, efter trojas fald, og hans endelige hjemkomst til ithaka eller thiaki, sin fædrene-øe, da er det ikke blot indholdets, tonens og digter-gavernes forskiellighed, der måe lære os, at disse to mester-værker kun for såvidt har een forfatter, som græker-ånden dog igrunden er den eneste forfatter til alle græske digte; thi see vi lidt dybere, da opdage vi, at det er slet ikke den samme skiønhed, der kæmpes for. uagtet jeg nemlig ikke turde vædde en halv skilling mere på den prosaiske virkelighed af penelopes end af helenas smukke ansigt, og den store opsigt, det skal have gjort på thiaki, både før og efter den trojanske krig, så kan jeg dog godt see, der er en himmelhøi forskiel på disse to græske fruers skiønhed, så de kan knap, som sagnet vil, giælde for sydskende-børn; thi medens helena, som sagt, er halv-syster til pandora, har penelope derimod alt det hjertelige, som helena fattes. i iliaden udtømmer, efter mine tanker, græker-ånden sine bedste kræfter for den uægte skiønhed, men i odysseen strider den sig dog med levningerne tilbage til den ægte skiønhed, som med trofast kiærlighed har ventet på den vildfarende ånd, og kun spillet giæk med alle sine kiødelige beilere. uagtet derfor den “koldbrystede” pallas athene fåer æren, så er  arbeidet dog ikke af hende, men af apollons tvilling-syster, den deilige sværmerinde, som her har viist os, hvilke fine livs-tråde, hun vilde spundet på guld-tenen og vævet på guld-thronen, når hun kunde fået rolighed til det og havt bedre stunder. sålænge der imidlertid er liv, er der også håb, og da der dog endnu er en græker-stamme, der, efter en lang, hardtad fortvivlet døds-dvale, er vågnet i fædrenes sprog, taler med deres tunge, stirrer stivt på deres hæders-krands og griber efter den, så vil vi håbe, at ligesom iliadens kamp for hevn og uægte skiønhed, blev, i alexander den stores tid, kun alt for verdenshistorisk, odysseens dybe længsel efter fornyelsen af det længe afbrudte, men uforglemmelige, mageløs kiærlige forhold mellem ånd og hjerte, også, i vore dage, skal krones med en verdenshistorisk begivenhed, vel langtfra så glimrende, men anderledes glædelig og frugtbar på alt, hvad der er den ægte skiønhed værdigt.
hertil skedte åbenbar et ligeså glædeligt, som uformodenligt kæmpe-skridt, for tyve år siden, da ny-grækerne, ved at afkaste det tyrkiske åg, beviste deres adels-byrd, og var det end langt mindre, hvad grækerne gjorde ifjor, ved at afryste det latterlige tydsk-latinske åg, der var dem pålistet, så var det dog ei mindre nødvendigt, når grækerne virkelig skal fortsætte deres fædres liv; thi at det kun kan skee i fædrenes ånd, på deres eget deilige modersmål, er dog vel soleklart. lykken, som dertil hører, fattes vel endnu; thi det er, fremfor alt, åbenbarelsen af en hoved-skjald, der i folke-ånden kan tiltale folke-hjertet, og, med fædrenes myther og oldsagn, opvække dets hensovne minder; men rimeligviis vil han også snart komme, siden græker-ånden selv så deilig har varslet og spået derom i  odysseen, hvor penelope, trods al den helte-kraft, hvormed odysseus bærer sin tunge skæbne og rydder huset for alle snylte-giæsterne, dog ei kan eller tør kiendes ved ham i stodder-dragten, før han beviser sin sanddruhed med sengen, han fordum selv dannede af det rodfaste olie-træ, hvorover paladset var bygt, ja, damerne behøver vist ingen nærmere forklaring, og de unge herrer måe dog endelig lære, hvad de gamle tit ikke fattes hjerte til at troe, men kun øine til at see: at ethvert folks myther og oldsagn er netop sådan en brude-seng, hvor folke-ånden og folke-hjertet i deres blomstrende ungdom kiærlig omfavnede hinanden, og hvor de atter måe mødes, før de, med lyslevende minder, med gienfødt tillid og med ungdommeligt håb, kan atter synke i hinandens favn og ægteskabelig fortsætte deres kiærlige fællesskab, “i medgang og modgang, i hvad lykke, den almægtigste vil dem tilføie”.
dog, ved odysseen og hvad dertil svarer i norden, håber jeg, både damer og herrer en heel aften vil dvæle med mig, heller end spilde tiden på at betragte sisyphos, der bestandig forgiæves stræber at rulle stenen op ad klippe-væggen, og tantalos, der sulter og tørster, med de deiligste frugter for sine øine og med vandet til sin hage, eller danaiderne, der utrættelig bære vand i sold; thi, uagtet også disse syn kan være såre lærerige, er de dog langtfra enten skiønne eller behagelige, og mødes daglig endnu i det prosaisk virkelige liv, så det vilde være mere end tids-spilde, at giøre en poetisk reise til grækenland, for at see, hvad kun er alt for øiensynligt midt i kiøbenhavn, og mesterlig udmalet i den fortabte kiøbenhavner-sjæls heibergske historie!
jeg veed ikke, om de unge damer kiender et digt af ingemann, som hedder “de sorte riddere”, men de ældre kiender det sikkert nok, og alle, hvem der kiender det, veed, det er meget smukt, så det er ordenlig min pligt, såvelsom min lyst, at anbefale det til alle damernes opmærksomhed, som veed at skiønne på det smukke, fordi det ligner dem. vel har jeg hørt, at de unge damer skal være lidt bange for alle lange digte, og da de fleste lange digte er langtrukne og altså kiedsommelige, så kan jeg ikke fortænke dem i det; thi hører det end ikke sjelden til damernes tunge pligter at kiede sig, så er kiedsommelige morskabs-bøger dog så urimelige, unaturlige og selvmodsigende ting, at damerne dog endelig måe have frit forlov til at finde dem utålelige. men er end lange digte sædvanlig ulæselige og derfor utålelige, så er der dog, gud skee lov! ligeså vel hos os, som hos grækerne, undtagelser fra reglen, og en af disse få undtagelser er ikke blot “valdemar den store”, men også “de sorte riddere”, skiøndt de virkelig har, hvad “iliaden og odysseen” kun siges at have: een og samme forfatter! dette håber jeg, selv de unge herrer vil indrømme, skiøndt jeg hører netop de unge herrer hviske om, at dette ingemannske digt, trods al sin deilighed, dog skal have den store, i vore philosophiske  dage hardtad utilgivelige feil, at der ingen egenlig “idee” eller giennemgribende grund-tanke spores i det. damerne veed nok, det er netop det samme, som de forvovneste unge herrer siger høit om det “smukke kiøn”, og derfor finder damerne vel, at sådanne ukvemsord i det høieste kun fortjener det svar, at skulde de end, hændelsesviis, være meget kloge, er de dog altid meget stygge; men jeg vil dog tilføie, at “de sorte riddere”, hvori de unge herrer ingen “idee” eller ordenlig grund-tanke skal kunne spore, var netop det digt, der, alt for tredive år siden, overbeviste mig om, at dame-skjalden også var en rigtig dane-skjald, som ikke blot havde “ideer”, men ægte nordiske, verdenshistoriske ideer, dobbbelt yndige, som kloge øine, over rosen-kinder, under et himmelblåt, giennemsigtigt slør! ingemanns “sorte riddere” hører nemlig til de såkaldte “allegoriske” digte, hvori fortællingen, i større eller mindre grad, må tjene til at oplyse den herskende grund-tanke; men når det, som hos tydskerne, stikker igiennem fra først til sidst, da bliver fortællingen død, tonen kold og verset slæbende, så, hvor sand og smuk end grund-tanken kan være, bliver man dog hjertelig kied ad digtet, som et uendeligt omsvøb og en unyttig byrde, og det er derfor en ligeså stor som sjelden dyd ved “de sorte riddere”, at de selv af børn kan læses med fornøielse, fordi æventyret er smukt og verset flydende, mens dog de voxne læsere bestandig føler, der ligger endnu noget dybere under det, om de end ikke kan sige sig selv tydelig, hvad det er. hvad de unge herrer kalder en feil, eller at grund-tanken er halvveis tilsløret, det er da i mine øine et stort fortrin, som digtet har fået ved den lykkelige omstændighed, at ingemann er en hjerte-digter som få eller ingen i vore  dage, og fik derfor tidlig mod til at være det bekiendt, et mod, han heller aldrig tabde, så, når han kun følde, der var en poetisk dyb og rig grund-tanke i hans værk, da brød han sig ikke om, at den faldt enten ham selv eller hans læsere dunkel, og hans recensenter ufattelig; thi kun derved fik vi et, i sit slags, mageløst digt, hvori den grund-tanke ikke blot kan findes, men lever og gløder, at den ægte skiønhed vel for øieblikket er i et forhexet land, hvor dens vanærelse synes uundgåelig, men at ånden dog, ved hjelp af fortidens usynlige men dog mægtige kæmper, vil vide at frelse den både til dronning-liv herneden og til en evig forklaring.
det er vel mange år siden jeg sidst læste digtet, så, når jeg skulde bevise, at dette er grund-tanken, som opliver det hele, da måtte jeg først læse det påny, men læserinderne, som er dem, jeg her har for øie, kræver aldrig andre beviser end tingen selv, og herrerne vilde jeg blot give en lille mindelse om, at de skal betænke sig vel, før de så rask påståe om et stort og smukt ingemansk digt, at det fattes grund-tanken, da det vist altid vil være over-fladen, hvorpå den ikke spiller, der giækkes lidt med dem!
spørger man nu om denne grund-tankes sandhed, som i nordens gamle billed-sprog lod sig udtrykke således, at skiøn freya og hendes datter ædelsteen faldt engang i hænderne på udgårds loke, hvoraf selv thor ei formåede at udfrie dem, for kogleriets og øine-forblindelsens skyld, men hvoraf de dog befriedes ved odin og hans ænherier, der gjorde sig usynlige, så trylleriet tabde sin magt, see, da er skiønhedens ulykke, som det første ledd af denne grund-tanke, kun alt for klar, når man blot  tænker på den “græske skiønheds” kår i sit hjem, men udfrielsen er dog nu, som altid, mit glade og sikkre håb, som det iaften skal være mig en stor fornøielse at knytte til den odysseiske hjemkomst, der, i mine øine, skildrer den ikke blot meget smukt, men uforbederlig.
ja, det old-græske helte-digt, hvorefter odysseus måtte flakke vidt omkring efter trojas undergang, mens hans trofaste mage, den skiønne penelope, i hele tyve år bevarede ham sin kiærlighed, det melder især, hvordan de dybe og søde tvilling-længsler selv rørde de udødelige, selv bøiede den hårde skæbne, så odysseus kom tilbage fra den anden verden, mødte sin “halve sjæl”, yndig og tro, beviste, gråhærdet, sin ungdoms-kraft, overvandt, ved hjelp af pallas athene, alle beilerne til hans ungdoms-brud, alle hindringer for hans anden thron-bestigelse, og triumpherede endelig i den elskedes favn, gjort udødelig af den ægte viisdom, og udrustet med kraft til endnu under de hvide hår at omvandre verden så vide, som saltet smager og åren kiendes; og dette er altsammen så deiligt og dog så dybt, så fornøieligt, selv for børn, at høre og læse, og dog tillige så lærerigt, opmuntrende og glædeligt for tænkeren at grandske, at dersom vi havde odysseen fordansket på lette, flydende rim, da kunde jeg ikke tale om den enten til damer eller herrer, som ei alt havde læst den snese gange og kiendte historien bedre end jeg, som først på mine gamle dage har opdaget den nedgravne skat. dog, da vi først nys har fået odysseen på dansk, og det, om end ganske læselig, så dog tung og fremmed, nu må jeg fortælle damerne noget af det smukkeste, som er, at vel måtte odysseus på hjemreisen til ithaka, som han dog engang var så nær, at han såe dens skorstene ryge, flakke om så  længe, til han havde mistet alle sine stalbrødre og leed selv skib-brud ved verdens ende på øen ogygia; men dog frelstes han fra undergang af jette-møen eller atlas-datteren kalypso, som ene beboede klippe-øen i det vildende verdens-hav og lovede endog at giøre ham udødelig, når han i hendes favn vilde glemme grækenland, ithaka og penelope. vist nok var en sådan glemsel odysseus aldeles umulig, så, trods jette-møens kiærlige omhu, følde helten sig såre ulykkelig, i de kolde, dunkle grotter, langt borte fra “guder og mennesker”, længdes altid efter dem og hjemmet, og sad hver dag sukkende på klinterne med tåre-blik over bølgerne, der skildte ham fra de “levendes land”; men i årenes løb slog dog endelig den store befrielses-time: pallas athene talde den hårdt prøvede, landflygtige græker-helts sag for zeus, og på hans vink fløi hermes over havet, og meldte kalypso, at det var gudernes og skæbnens villie, at hun nu brat lod odysseus fare, men også, at han skulde pløie verdens-havet, uledsaget af guder eller mennesker, på et flådd, han selv havde tømret og måtte vide at styre, til han nåede den venlige kyst, hvor han, efter skæbnens dom, skulde lande og finde leilighed hjem til fædernelandet! som sagt, så gjort, men poseidon bar et indgroet nag til helten, for sin stygge søn, kyklopen og menneske-æderen polyphems skyld, som odysseus, til nødværge, havde berøvet det eneste øie, han havde, men også unødvendig, ei uden kådhed, spottet i hans ulykke, og derfor oprørde nu poseidon havet og slog alle storme løs til en frygtelig vædde-strid, så flåddet sønderknustes, og helten blev da kun frelst ved et fortryllet svømme-bælte, som havfruen ino medlidende lånde ham.
lykkelig landede imidlertid odysseus på øen scheria, hos de giæstmilde og søvante phæaker eller skiemtere, gudernes gamle, trofaste venner, hos hvem han ikke blot fandt rørende venskab og gavmildhed, men hos konge-datteren, nausithea, endnu langt mere rørende, jomfruelig ynde og brændende men blid og opoffrende kiærlighed, og på et skib, der hverken behøvede styrmand, seil eller årer, men kiendte sin kås og foer af sig selv, som en pil, giennem bølgerne, hvorhen man lystede, blev helten bragt sovende hjem til sit fæderneland, og vågnede først liggende alene, i den årle morgen-stund, på det så længe savnede så inderlig elskede ithaka, hvor alt vel, ved første øiekast, syndes ham nyt og fremmed, men hvor han dog snart gienkiendte hver busk, som hver grotte og hver klippe-ås.
pallas athene var nu også strax ved hånden, iførde ham selv den stodder-dragt, hvorunder han skulde skjule konge-sjælen, og, såvidt mulig, helte-ånden, mens han prøvede gemytter og især sin penelopes troskab og kiærlighed, og sin unge søn telemaks voxende mod og tiltagende kræfter; men det vilde her blive for vidtløftigt at fortælle, hvordan odysseus oplod sig, først for den gamle svine-hyrde, en i sin barndom af phøniciske slave-handlere bortført prinds, som, selv midt imellem svinene, havde bevaret sin kongelige ædelmodighed, så for telemak og endelig for penelope, så det må være nok at berøre, hvordan helten åbenbarede sin gamle styrke og sin naturlige konst.
da nemlig odysseus, som stodder, kom til konge-hallen, hvor penelopes mange beilere, som snylte-giæster, holdt daglig gilde, for, om de gik glip ad bruden, dog at “æde huset op”, da var der en virkelig tig ger af handværk, ved navn iros, som tillige, rap nok tilbeens, løb ærinder for beilerne, og havde, både høi og før, skin af en vældig slags-broder, og ham ophidsede nu beilerne til at smide den fremmede, mistænkelige stodder, med hin helte-mine, på dørren, som en fusker på tigger-handværket, der gjorde indgreb i laugs-mesterens surt erhvervede, ved tiden helligede, ene-rettighed; men de forbausedes alle, såsnart helten blottede sine kæmpe-arme, og de måtte uvilkårlig blegne, da han ikke blot, ved det første tag, smed den langstranglede og skryllende, men feige, visne og marvløse iros til gulvs, men bænkede ham på de “selvbudne giæsters” gamle sæde, på dør-tærskelen, så det knagede i hvert ledemod, og den nys så pralende tigger mægtede nu ei at røre hånd eller fod og vovede ikke et muk.
derpå kom den længe forventede dag, da dronningen skulde giøre ende på sine beileres utålmodighed, ved at række en af dem sin hånd, og det skulde være den, som både kunde spænde heltens “kæmpe-bue”, og skyde vist med den, så pilen foer igiennem øiet på tolv øxer, som stod opstillede langs med væggen på rad, og da de alle havde gjort deres bedste, uden at nogen engang kunde spænde buen, så det brast endog for telemak, hvem det dog, på et hængende hår, nær var lykkedes; see, da var alle beilerne enige om, at den “fremmede” på ingen måde måtte låne buen og prøve sin lykke, men, ved hjelp af telemak og svinehyrden, kom kæmpe-buen dog i heltens hånd, og “fingrene mindedes”, efter ordsproget, hvad “fordum” gjordes, så i et øieblik var buen spændt, og i det næste foer pilen som et lyn igiennem alle øxe-øinene, til alle beilernes forfærdelse, og til deres lig-varsel; thi før  pile-koggeret var tømt, låe de i snese-tal steendøde på gulvet, og hvad buen havde begyndt, fuldførde sværdene i odysseus, telemaks, svine-hyrdens og fåre-hyrdens kæmpe-hænder, til der hos alle beilerne var ikke et levende øie.
see, dette er kortelig gangen i det gamle, vidtberømte, men dog igrunden temmelig ubekiendte oldgræske helte-digt, og jeg er ganske vis på, at både finder alle damerne det deiligt, og er enige med mig om, at al sådan ægte deilighed er guld værd, enten man så kan sige, hvad den for resten har at betyde eller ikke; men kiender jeg dannekvindens døttre ret, da føle de også, det er umuligt at så deilige træk af livet, af det ædle kæmpemæssige, det kiærlige og elskelige menneske-liv, skulde være grebet af luften, umuligt andet, end at dette helte-digt må enten være historisk eller prophetisk sandt hos den gamle græker-skjald; men da nu grækenlands historie, desværre, kun alt for klart beviser, at den gamle helte-ånd, som skabde olympen med alle dens skiønne guder og gudinder, og som drev argonauterne og heltene for troja, den ånd kom hverken tilbage med odysseus, med alexander den store, eller med nogen, som hidtildags vandt græsk navnkundighed, så må det deilige skjalde-blik have været prophetisk, og må søge sin forklaring, ikke på hiin, men på denne side middel-alderen, der i det store og tilbunds åbenbarede den ægte kiærlighed og skiønhed, som hos de gamle græker kun dagedes i det små og for det løse, selv i leto-datteren, og derfor siger jeg, trods alle herrernes kloge indvendinger og ironiske smiil: ja, mine damer! vi er, til lykke, midt i den verdenshistoriske forklaring af odysseen: ånden er vendt  tilbage, og har vel endnu ikke kastet stodder-dragten, men har dog alt på den pralende iros beviist sin kæmpe-styrke, og vinder nu netop prisen i bue-skud, så derpå følger ganske sikkert alle de opblæste, men dog lave begiærligheders nederlag, og åndens omfavnelse af hjerte-bruden, under udødeligheds-krandsen, som pryder det gamle, men vidunderlig foryngede, ægte-par på guldbryllups-festen!
ja, det være vovet at sige høit, både for damers og herrers øren: verdenshistorisk talt, er odysseus menneske-ånden, øen ogygia island, øen scheria sælland, og grækenland endnu sig selv, så, hvis herrerne finder det mere latterlig sagt end glædelig meldt, da er det kun, fordi de også lee, når skjalden for ramme alvor kalder kvinden kiærligheds og skiønheds gudinde, kalde det latterlig smiger, fordi mange herrer har latterlig anvendt på deres “karen og maren og mette”, eller dog på pandora og hendes falske æt, hvad kun er sandt og glædeligt om freya og ædelsteen, og ret øiensynligt om den dybe, stille “clara”, der alt fra hedenold har udviklet sig i dannekvinden og hendes ikke blot deilige men også hjertelige, grundkiærlige, inderlig elskværdige døttre!
om jeg derfor stod midt i grækenland, som jeg ståer midt i danmark, ja, om jeg stod i athenen, ved gruset af “parthenon”, eller pallas athenes berømte “jomfru-bur”, på hvis mure phidias opoffrede sin konst, som jeg ståer ved det fra arildstid mageløs deilige øresund, hvor det beskedne axelhus, i tidens løb, er opvoxet til det stolte christiansborg, som nu thorvaldsen pryder med den af parthenons gruus opstandne phidias-konst; så turde og vilde jeg sige til de græske damer og herrer: har i  lyst til at leve og see gode dage, efter mageløs trængsel, ja, har i lyst til at see ikke blot parthenon, men olympen, hæve sig forklaret, til at see, ikke blot den gienfødte zeus udslynge sine lyn, men også den gienfødte kronos udbrede sine skatte, da vender blikket mod det “høie norden”, hvor selv eders stam-fædre var klarøiede nok til at see andet end iis-bjørne, såe iblandt hyper-boræerne, i norden-vindens hjem, indbyggerne på de “saliges øer”, som vexlede venne-gaver med phøbos apollon, og hos hvem guld-alderens kronos vedblev at herske og nedgrov sine skatte! ja, vil i see, hvor menneske-historiens kæmpe-ånd lyslevende herskede fra arildstid, og lever endnu, skiøndt han længe var skin-død, da opløfter eders øine og seer, hvad der er skedt i norden, mens i sov i det byzantinske hades og pindes i det tyrkiske helvede, seer det, og lærer, hvordan i syden, såvelsom i norden, det hensovede kan vågne, det dånede opståe og det henvisnede opblomstre påny!
ja, mine herrer! således vilde jeg bestemt, hvis jeg kunde, vende grækernes blik mod vort norden, og er vis på, at fulgde de vinket, skulde de vinde smilende udsigter og takke mig i graven, og sagtens må jeg da vove at bede og besværge nordboerne selv dog at oplade øinene og see sig om i hjemmet, hvor de fleste af dem, desværre, endnu er vildfremmede, see sig rigtig om, så de kan lære at skiønne på hvad der er skedt, for at folke-livet kunde gienfødes i norden, og lære at skatte midlerne til gienfødelsen, før de atter forsvinde!
alt oftere har jeg peget på de tre store udvandringer fra de tre nordiske riger: den gothiske, den angliske og den normanniske, som verdenshistoriske begivenheder af første rang; men dermed vilde nordens historie  også omtrent været ude, alt i det niende århundrede, ligesom grækernes blev sluttet med alexander-toget, i det fjerde århundrede før christi fødsel, dersom ikke “island” med det samme var dukket op af nord-havet, og var blevet ei blot et grav-minde for nordens ånd og et giemme-sted for dens efterladenskab, som det ægyptiske alexandrien jo også blev for græker-ånden, men tillige blevet et værk-sted for åndens skjulte virksomhed, ja, en levende gienlyd af heimdals gjallar-horn, en mageløs “nordisk høiskole” i sin tid, og dermed et prophetisk levende forvarsel og forbillede på den store “nordiske høiskole”, vi endnu har ivente!
omtrent tusind år er det nu siden, da det gamle nordens guder var henslumrede og helte-slægterne hardtad uddøde, med de kongelige skjoldunger, skilfinger eller ynglinger, ylfinger og odinsunger eller vodanider, i danmark, sverrig, norge og england, at der blev et farligt, chaotisk røre i norden, som vi måe kalde det “normanniske”, både fordi det gav anledning til den mærkværdige normanniske udvandring, og fordi norge da blev skue-pladsen for de største nordiske begivenheder. denne nordens klippe-egn, med dal-idyllerne, skimter vi nemlig kun meget dunkelt i vore egenlige oldsagn, hvis store nordiske skueplads er omkring leire og upsal, i danmark og sverrig; men i det niende eller normanniske århundrede træder norge pludselig ud af sin dunkelhed, da idyllen i alle de små dal-riger forstyrres af lurens drøn og våben-dønnet, hvor harald hårfager flyver og farer, både til lands og vands, med sin udvalgte, uimodståelige kæmpe-trop, og underkuer, både søndenfjelds og nordenfjelds, alt hvad der ikke itide undviger, og, med sin ny  stol-konge, fåer norge naturligviis anseelse, og mod naboerne en samlet, tit frygtelig styrke, men indvortes bliver der følgelig også en langt uroligere tid for de gamle minder, langt bangere kår og trangere rum for kæmpe-kræfterne. det var nu især de nordvestlige kyst-boer, i hvad vi nu kalder bergens, throndhjems og nordlands stifter, eller, med de gamle navne, i hardanger og hordeland, sønd-mør, romsdalen og nord-mør, trøndelagen og halogeland, hvor kæmpe-livet havde rørt sig friest og omsider aldeles tøileløst, så der fandtes kæmper i hobetal, som ingenlunde vilde bøie nakken under harald hårfagers jernspir, men kunde dog ikke modståe hans lykke, og stillede sig derfor i spidsen for kiække ungersvende fra hele norden, for at seile så vidt, som himlen var blå, hævde friheden og lede om lykken! den navnkundigste af dem alle blev gange-rolv, en jarle-søn fra møre, fordi det lykkedes ham at vinde et hertugdom i frankrig, som endnu kaldes normandiet, og gav i tidens løb både engeland og italien mægtige konger, gav kors-togene glimrende helte, gav pavedømmet uundværlige støtter, og gav endelig de romanske folk mod til at danne skrift-sprog af deres forvirrede tungemål; men nordens, og, jeg tør sige, tillige verdens lykke var det, at folk fra alle tre riger, skiøndt især nordmænd, fandt uimodståelig drift til at nedsætte sig på den enten ganske eller dog næsten øde og golde øe i iishavet, som vel fordum kaldtes “thule”, men fik nu navnet “island”, og blev den afsides skueplads for en i sit slags mageløs og vidunderlig frugtbar fortsættelse af oldtidens nordiske folke-liv og kæmpe-skridt!
ingolf ørneson nævnes som den første nordmand,  der opslog sin bopæl på island, just der, hvor reikavig nu prøver på at opvoxe til øens hovedstad, og han ståer virkelig verdenshistorisk som en ægte søn af den “gamle ørn” i ygdrasil; thi på island dannede sig en lille “nordisk fristat”, som i alle henseender fortjener vor opmærksomhed, men kræver hele verdens, for det gienfødte “ungdoms-liv” i ældgammel stil, der nu så uformodenlig opdukkede af iishavet, og øvede en uberegnelig indflydelse, vel nærmest på norge, men dog på alle de tre nordiske riger, og det igiennem hele tre århundreder. så længe var det nemlig skik hos de islandske selveier-bønder, og da især hos de rigeste og ypperste, som kaldtes og endnu kaldes “høvdinger”, at de gav deres sønner en omhyggelig opdragelse, så de, i alt hvad dengang enten indvortes eller udvortes kaldtes “dannelse”, vidt overgik deres samtidige frænder i kongerigerne, og når disse “unge herrer” blev voxne, da reiste de udenlands, ikke blot for at see andre folks sæder og fremmede landes mærkværdigheder, men også for at tage levende og virksom deel i alle samtidens store begivenheder, og skiøndt de nordiske riger, som i alle måder låe dem nærmest, også i regelen blev de reisende islænderes virke-kreds, så fattedes der dog aldrig på undtagelser, så mangen en viste harald hårdråde veien eller fulgde hans spor til det fjerne “maglegård” eller konstantinopel, hvor de, som væringer, tit foer til verdens ende og tog glimrende deel i alt hvad man der kaldte storværk! disse reisende islænderes virksomhed var nu vel så mangfoldig, som den fandtes i de kongers og jarlers gård og følge, som de hjemsøgde og tjende, og de udmærkede sig i alle disse retninger, men i den folkelige retning, som skjalde og sagamænd eller for tællere, bar de ikke blot prisen, men blev snart de eneste i deres slags, så de udgjorde ligesom en vandrende “nordisk høiskole”, der oplivede borge-stuerne, såvelsom høie-loftene, endnu langt meer med myther og oldsagn, som de alle, fra barnsbeen, var mesterlig hjemme i, end med kvadene, både lange og stakkede, både “draper og flokke”, om de nyeste begivenheder, og om de høvdinger, de giæstede; thi disse kvad, som islænderne forstod den konst at giøre på stående fod, var i regelen ei synderlig poetiske, og tit ei bedre end hverdags-rimene i vor adres-avis.
omtrent ved valdemar seiers død, hernede, i midten af det trettende århundrede, var det nu vel også på island forbi med kæmpe-livet, såvelsom med den lille nordiske fristat; thi siden islænderne havde solgt fædernelandet til de norske konger, kukelurede de for det meste i deres krog, og tabde efterhånden hele deres navnkundighed; men dog vedblev de lige til den “sorte død”, og slutningen af det fjortende århundrede, at forøge den bog-skat på moders-målet, som, fra begyndelsen af det tolvte århundrede, vidunderlig havde samlet sig i den dunkle vrå, og er næsten den eneste kilde til vor kundskab om det gamle norden. vel må det, fornemmelig i danmark, aldrig mere glemmes, enten at det var de fra danmark udvandrede angler og jyder, som først gjorde et nordisk tunge-mål til skrift-sprog, og som tillige, ved at udbrede christendommen i tydskland og norden, lagde spiren til reformationen og til hele vor ny udvikling og dannelse, hverken det, eller storværket af sællandsfaren saxo grammatiker, som i valdemarernes dage, under biskop axels vinger, skrev en mageløs danmarks-historie, hvori han bevarede mangfoldige  af nordens ældste og deiligste sagn, som vi forgiæves vilde spørge islænderne om; men både vidner saxo selv, at han havde de oldkyndige islændere meget at takke, og desuden måe vi bekiende, at den bedste deel af saxos værk vilde været os en “lukket bog”, og at selv anglernes helte-gierning vilde været spildt på os, dersom ikke islænderne havde bevaret edda-bøgerne, og var, lige til den dag i dag, blevet ved at forplante nordens myther og sagn fra slægt til slægt, som grund-laget for en indenlandsk og hjemlig, altså nordisk, dannelse på moders-målet, som i sit slags er mageløs, og vil i en veloplyst fremtid skattes høit, ikke blot som et spående forbillede, men også som et levende vilkår for opvækkelsen og fortsættelsen af det nordiske folke-liv!
alt i det syttende århundrede begyndte man nu vel, både i sverrig og i tvilling-riget, at blive det islandske vidunder vaer, som en kæmpe-høi fra middel-alderen, med blå-lys over oldtidens nedgravne skatte; men den døde og vildfremmede, latinske, lærdom, som dengang beherskede norden og tyranniserede selv på island den hjemlige dannelse, den var dog både så dræbende for ånd i det hele, og med nødvendighed så arrig en fiende ad alle folks moders-mål, at den store islandske opdagelse blev hardtad aldeles ufrugtbar, og kundskaben om nordens oldtid slæbde sig kun møisommelig, næsten aldeles død og magtesløs, giennem det attende århundrede til os.
her seer de, mine herrer, i hvad mening, og med hvad ret, jeg siger, at, verdenshistorisk talt, svarer island til odysseens ogygia, så der frelstes historiens ånd efter det store skibbrud i middelalderen, hvorved nordens  arildsfolk fandt deres undergang, men frelstes, ligesom odysseus, tilsyneladende kun for at hensukke sine sørgelige nætter og dage, langt “borte fra guder og mennesker”, i de dunkle grotter og i jette-møens arme, så denne lighed vilde kun være en bedrøvelig opdagelse for alle åndskiærlige hierter, og da især for kæmpe-åndens danske dronning, dersom det ikke låe i sagens natur, at denne opdagelse umulig kunde giøres, før ånden havde sprængt de dødning-lænker, hvori den vidunderlig låe bundet, og denne glædelige begivenhed, denne nordiske jule-soelhverv, med sine storme, såvelsom med sine lyse udsigter, er det, jeg finder ligeså dybt, som deilig forudskildret i den odysseiske beskrivelse af heltens eensomme vinter-reise over verdens-havet, på det selvgjorte, skrøbelige flådd, fra kalypsos eller fjælerskens (hylle-moers) øe til det lyse, giæstmilde, med guder og mennesker fortrolige, scheria.
når jeg nu, om dette scheria eller arne-skiødet, siger, at i den verdenshistoriske linie er det sælland, da er vel sælland det sted på jorden, hvor man snarest leer høit ad hvad der, ved første øiekast, synes at være den underligste grille, man, med en skrue løs, kan løbe efter; men, som en gammel historiker, spørger jeg aldrig hvad man for øieblikket leer ad, men kun hvad fortiden spåer og fremtiden vil forklare, og deriblandt er intet mig vissere end sællands mageløse hjertelighed, thi den er mig så vis, som, hvad alle måe indrømme: sællands mageløse deilighed. dette århundrede har også unægtelig bragt en sællandsk kiendsgierning for dagen, som poetisk må kaldes den giæstmildeste modtagelse, den venligste omgang og den raskeste befordring, som den landflygtige, husvilde  ånd endnu fandt hos noget hjerte; thi lige siden århundredets morgen-røde, da vore ulke kappedes med john bull om at skyde nyår ind på konge-dybet, og gjorde det så muntert, som den phæakiske konge-datter spillede bold med sine terner, ligefra denne tidlige opvækkelses og opstandelses time, gienlød jo norden af de sællandske skjaldes kvad til ære for historiens og nordens kæmpe-ånd, var det jo deres hjertens-lyst at erstatte ham alle de tab, han leed ved det store skib-brudd, og at hjelpe ham op igien på sin odels-throne! det behøver således neppe at erindres, at det var fra sælland, det tonede, tidlig i vort store århundrede:
island! hellige øe! ihukommelsens vældigste tempel!
bredt dit bølgende hav freded om oldtidens ånd!
og var ikke min egen poetiske og historiske, mundtlige og skriftlige, virksomhed så mangfoldig indviklet i sællands forhold til nordens ånd, da vil i det mindste de damer og herrer, som her lånde mig et villigt øre under de grå hår, sikkert troe, jeg både kunde og vilde sige meget, der vidunderlig sammensmeltede med græker-åndens dybe anelser om sin forløsnings-tid; ja, selv med det tungebånd, jeg ei kan løse, tør og må jeg jo sige, hvad sandt er, at siden danmarks hoved-skjald slog tonen an, som skal giennemklinge nordens fremtid og forklare vor fortid, har deltagelsen i islands mageløse skæbne, kiendskabet til islands ligeså mageløse skrifter, og tilegnelsen af det gamle nordens billed-sprog og kæmpe-liv, været i bestandig tiltagende, også giennem disse os uforglemmelige aften-timer under vinters hjerte, så vi tør vel  sige, at er end sønnen, som nordens ånd og sællands havfrue med fryd kalde deres, spæd endnu, så turde han dog alt være voxen nok til at efterligne den tredags gamle magne og kaste jette-skankerne fra thors-halsen!
om det uskedte, som om de uvordne dage og de ufødte slægter, må historien tie, men see vi først, at poesien i gamle dage, hos græker og nordboer, såvelsom hos ebræer, ingenlunde tav men talde netop mest og bedst om det tilkommende, da forarger det os ingenlunde, at poesien også på sine gamle dage ligner sig selv og spåer om fremtiden, til trøst for øieblikket og til vink for de følgende slægter, så, på egen fare, må det vel også tillades mig, i pagt med nordens ånd, at spåe en stor og glædelig opfyldelse, både i syden og norden, af odysseens ligeså herlige som heltemæssige slutning, da helten kudsker den storpralende tigger, som jeg kalder “selv-klogskab”, men som andre kalde deres egen “gode fornuft og forstand”, der dog intet godt forståer, og da helten spænder sin “kæmpe-bue”, rydder og renser sin konge-hall, og omfavner med æren sin ligeså elskede, som elskelige dronning!
al spådom er med nødvendighed dunkel, og skiøndt den historiske, i vore oplyste dage, er det mindst, og bliver det kortest, giør skjalden dog sædvanlig klogest i både at fatte og meddele den så dunkelt som den fødes, for at den kan beholde det væsenlige, som er livs-varmen, og jeg vil derfor kun pege på den klare side, hvormed min spådom iaften er født, og det er, at ved heltens “kæmpe-bue” skal verdenshistorisk forståes det levende, mundtlige ord på moders-målet, som vi alle veed, er et vidunderligt redskab, vel til langt meer og til bedre ting end hvad man sædvanlig kalder “konst og kamp”, men dog også dertil, og at  dette “tale-redskab” har ingen i sin magt, til levende, træffende, kraftig og knusende brug, uden manden, over hvis isse ånden svæver, og hvis hoved beskeden bøier sig under den usynlige livs-kraft fra den anden verden, og hvis hoved kiærlig bøier sig mod livs-kilden i den tredie verden, mod hjertet, hvis kiærligheds-magt over tungen er så vis og velsignet, som den kvindelige veltalenhed, der, til vor lykke, ingensteds udstrømmer så varm og levende, og indstrømmer atter så mild og så frugtbar, som i danmarks og i sællands bøgeskov og rosengård, som skjalden med glæde skal kalde sit hjem, sålænge han ånder!
“den græder ei for guld, som aldrig guld eiede”, det er hos os et gammelt ord, som bliver klarere, jo dybere det tages; thi vel er der selv på overfladen noget sandt deri, men det ordsprog er dog også sandt, som melder, at imellemstunder “sætter terne hånd under kind og græder for gråværks-skind”, som hun dog aldrig eiede; så det gyldne ord klarer sig først, når vi indskrænker det til “hjerte-guldet”, og da især, når vi tænker på “freyas guldtårer”, som de danske kæmpeviser har både åbenbaret og foreviget; thi sådanne ægte guld-tårer kan umulig fældes, uden hvor hjertet engang var rigt på hvad det kalder guld, altså på kiærlighed i sin glands, og vidnesbyrdene om denne gamle-danmarks rigdom på “guld og grønne skove” er det, jeg iaften vil giøre både damer og herrer opmærksomme på, i det søde håb, at ligesom ordsproget siger “der kommer vand, som været haver”, således giælder det samme om guldet, så den berømte danske guld-sæd i hedenold forjætter danmark en gylden høst i nyårstiden.
spørge vi nu de gamle om danmarks guld-alder, da er vore egne fædre ingenlunde de eneste vidner om den; thi ikke blot viser angler og islændere, at der også hos dem gik ord af denne “danmarks frugtbare herlighed”, men vi  finder netop hos dem den mest poetiske beskrivelse af “fredegods-tiden”, som er guld-alderens danske navn, fordi fred og rolighed har altid, ligesom endnu, hørt til det danske begreb om lyksalighed.
hvorledes nu denne guld-alder oprandt og ophørde, derom har vi to fremmede oldsagn, begge poetiske, men dog himmelvidt forskjellige; thi efter det ene var det af menneske-livet lykken udsprang og med døden den endtes, men efter det andet var det døden som fødte, og livet som forstyrrede danmarks lykke.
efter den angelske bjovulfs-drape kom der nemlig engang, da de danske var kongeløse og stædt i alskens vånde, en snekke drivende for vind og vove, ladet med lutter guld, og med et lille drenge-barn, som låe alene på dækket i den sødeste søvn, med en korn-neg til hoved-pude, og alt dette betragtede dannemænd som en gave fra guderne, opfostrede sig en konge af barnet og kaldte ham “skjold”, som rigets værn, et navn, han så ypperlig svarede til, at det for alle hans eftermænd på danmarks throne blev en ære, som det er endnu, at kaldes “skjoldunger”. skjold, siger skjalden, blev nu vel ældgammel, men tog også guldet med sig i graven; thi efter hans befaling blev hans lig lagt på et skib, ligedan ladet, som det, hvormed han kom, og sluppet løs for vind og vove, så guldet kom og svandt med ham.
om denne kong skjold i danmark vidste også hele norden at tale; thi ikke blot melder saxo, at han i sit femtende år bandt en bjørn i sit bælte, men islænderne melde også, at han var “odins søn”, ægtede gefion, som var glædens dise, og havde pløiet sælland fra  sverrig til danmark, og at med hende opslog skjold sin bopæl i leire.
efter den islandske grotte-sang indfaldt derimod danmarks guld-alder i frode fredegods tid, derved, at man fandt to stene til en hånd-kværn, hvorpå der lod sig male alt hvad man vilde mæle, og frode kiøbde to træl-kvinder, fenje og menje, af kong fjølner i upsal, som var så bomstærke, at de kunde magelig trække kværnen, skiøndt den var alle andre for stiv. enstund, siger skjalden, malede nu fenje og menje “guld og fred og alskens lyksalighed” til frode, men da han var så gierrig, at han ei vilde unde dem længere hvile end giøgen kukker, eller en vise kan synges, så blev de arrige og malede engang, i deres hviletid, under galdrende sang, først søvn på frode og hans kæmper, og derpå en fiendtlig flåde til lande, hvis høvding, mysing, slog frode ihjel og bortførde hans skatte, men havde ingen lykke dermed; thi han lod træl-kvinderne male salt på grotte, til snekken sank med top og tavl.
udfritter vi nu hos saxo de hjemlige skjalde, da hører vi strax, at guldet hedd også hos dem “frodes meel” og at “fredegods-tiden” var dem i friskeste minde, men om guld-alderens ophør har de et ganske andet og langt deiligere sagn; thi de fortæller, at da frode fredegod blev gammel, var der en trold-hex ovre i jylland, som æggede sin søn til at stjæle frodes guld-ring, der, til et freds- og sikkerheds-tegn, låe på adel-veien over jelling-hede, og da kongen kom for at straffe misgierningen, forvandlede hexen sig til en hav-ko og stangede oldingen ihjel. herover, hedder det endelig, blev lande-sorgen så meget større, som frode var sønneløs i hjemmet, og derfor bar de gode dannemænd fredegodes lig “tre år om  land”, men jordede det dog omsider ved være-bro (mellem roeskilde og frederiksund) hvor frode-høien endnu er hans mindesmærke, og den danske krone skiænkede de til skjalden hjarne, som gjorde den bedste fredegods-drape. da der imidlertid kom en fridlev fra rusland, som udgav sig for en søn af frode, kunde skjalden dog ikke forsvare sig på thronen, og da han tilsidst, som “salt-syder”, stod fridlev efter livet, blev han selv taget af dage og jordet på øen ovre ved horsens, som endnu bærer navn efter hjarne.
dette i sit slags, såvidt jeg veed, aldeles mageløse fredegods-sagn mindedes vi levende om ved frederik den sjettes død, da
hans bønder ham bar,
som valdemar,
som frode om land, med tåre klar!
og har vi først fået øie på den underlig træffende lighed mellem alt ægte dansk, fjern og nær, gammelt og nyt, som giør vore oldsagn levende til alle tider, da glemmer vi det vist aldrig meer, om end ikke alle sagnene er så gyldne og hjertensdeilige som dette, hvori dannekvindens dybe kiærlighed alt et par årtusinder har speilet sig, og vil formodenlig speile sig til verdens ende.
sammenligne vi nu vort hjemmegjorte fredegods-sagn med grotte-sangens, da kan det neppe undgåe vor opmærksomhed, at de, trods al tilsyneladende lighed, er hinanden hjertelig modsatte, da grotte-sangens fredegod er en lykkelig tyran og saxos en mageløs landsfader; men på en lighed, som let oversees, må jeg giøre damerne opmærksom, da den viser, hvordan poesien hos de danske leger skjul i moder-skiødet.
når således grotte-sangen lader danmarks guld-alder pludselig afbryde ved et natligt sørøver-tog, da er det ikke blot rimeligt nok i et rige, kun lukt med “bølgen blå”, men, når vi tænker på det engelske vikings-tog 1807, ganske upåtvivleligt; men salt-malingen ombord til undergang er meget dunkel, og klares ingenlunde ved det “borgestu-tillæg”, at deraf blev “søen salt”, og at, hvor skibet sank med kværnen, blev der en “mal-strøm”. stirrer vi derimod lidt vist på det danske fredegods-sagn, da opdager vi strax sørøveren, poetisk forklædt til en hav-ko, og skimter salt-malingen i den kronede skjalds forvandling til en salt-syder, et af de dybeste poetiske træk, jeg endnu har seet i et historisk oldsagn. skjalden hjarne eller hjerne er nemlig ingen anden end den over al norden berømte “brage”, hvis navn på angelsk netop betyder det samme, og hvis valhalliske harpe gav alle heltene deres eftermæle, og når han i danmark krones for sin fredegods-drape, da er det aldeles i sin verdenshistoriske orden, kun mageløs poetisk udtrykt; thi hvorsomhelst der har været en guld-alder, romersk eller græsk, fransk eller dansk, der hyldes og hardtad forgudes altid det poetiske efter-skin, der dog også snart forsvinder; thi når poesien ikke længer kan fryde sig ved livet, da giør den sig lystig over det, og forbryder med nidvisen, hvad den vandt ved mindesangen. da nu det “attiske salt” fra hedenold er berømt som kraften i den satiriske poesi, vil damerne strax see, det er særdeles vittigt af vor gamle skjald at lade den kongelige hjerne-spinder ende som “salt-syder”, og i grotte-sangen selv seer vi et glimt af nidvisen over den danske guld-alder, som vundet ved et blindt lykketræf og en utålelig trældom og forspildt ved tyranni og søvn.
uagtet nu imidlertid de danske skjalde har været enige med de angelske og islandske om, at et riges guld-alder bedst forestilles som een lyksalig konges levetid, så har dog de danske sagamænd ladt os skimte den under en heel konge-række, fra dan og skjold til den sønneløse rolv krage, så gram med guld-kiøllen er en ægte søn af skjold, og rolv krage giver guldet sit sidste tilnavn på nordens billed-sprog, som hans vinter-sæd på fyrrisvold, så vi fåer kun et historisk rigtigt begreb om den danske guld-alder, når vi betragte den som den gamle skjoldung-tid, omtrent fra christi fødsel til 500 år derefter, da vi veed, angler og jyder var udvandrede med den danske sømagt, og kan regne os til at rolv krage faldt.
det er også i denne henseende meget fornøieligt at læse bjovulfs-drapen, som skildrer os tilstanden i danmark ved den angelske udvandrings tid, og i kong roes eller rodgars dage, som vi veed, var farbroder til rolv; thi den viser os i alle måder guld-alderen som en bedaget olding, der gåer på gravsens bredd, og tager sagtens det sidste glimt af glandsen med sig.
denne kong ro eller rodgar, som, efter vore egne sagn, har givet roeskilde navn, forestilles os nemlig i bjovulfs-drapen, som en i sin tid mageløs vældig og lyksalig konge, der slog guld-harpen med samme dygtighed, som han spændte buen og svang sværdet, men ligesom han dog selv føler sin ringhed, i sammenligning med sin fader halvdan den høie og sine ældre brødre, således er åbenbar ikke blot issen men også himmelen grånet over ham. herligt er hans nybygte slot, hertha-borgen, og smagfuldt er alt omkring ham, med dronning væltove af fremmed  byrd; men hans sønner sidde dådløse på bænken, og han har ikke engang natte-ro i sin prægtige hall, men har måttet lade sig fordrive derfra af trolden grændel, som spøger i den ved midnats-tide, kaster søvn på kæmperne og æder dem op, med hud og hår. vel vækker rygtet herom en gothe-helt, ved navn bjovulf, af dvale, så han, selv femtende, giæster danner-kongen og tilbyder sig, ene mand, at brydes med trolden, til han frelser hallen eller finder sin undergang, og hans forvovenhed krones med det bedste held, så han dræber både grændel og hans moder, og besynges af den taknemmelige olding som danmarks frelser; men vi see dog grandt, det er kun en stakket frist, der vindes, med mindre der i rolv, som vi skimte ved thronens side, kan opvoxe en skjoldung, som kan forsvare sig selv og gienføde rigets glands. at nu rolv krage virkelig har prøvet derpå, og det med glimrende held, kan vi såmeget mindre tvivle om, som vi høre af islænderen snorre, at endnu under helig-olav, i det ellevte århundrede, var hans minde så frisk og hans navn så stort, at thormod kulbryn-skjald vidste ingen bedre vise at vække hæren med på stiklestad end bjarke-målet, eller det gamle hane-gal i rolvs leire-gård, og at selv kong olav bekiendte, at skulde han ønske at ligne nogen hedensk konge, da måtte det være rolv krage. ja, at rolvs minde endnu i det trettende århundrede var dannemænd dyrebart, det lære vi af saxo, som har gjort sig den store uleilighed at oversætte hele bjarke-målet på latin, fordi det endnu var en lækkerhed i folke-munde.
det gik imidlertid rolf, som det gik alle oldtidens heltelige sildefødninger, som vel, ved deres ædle kamp for den dalende sol, skabde en yndig aftenrøde, og vandt sig selv  et udødeligt navn, men kunde dog umulig bøie skæbnen, og tog det sidste glimt i graven med sig; og hvor dybt de danske skjalde har følt det, see vi af sagnet om rolvs endeligt, der har en slående lighed med ragnaroks-mythen så bjarke svarer til thor, og hjalte til frey, medens rolv falder for hjartvar, som odin for fenris-ulven, og hevnes af vigge, som odin af vidar den tause.
således har nu vist nok alle de verdenshistoriske folk havt deres guld-alder, og fået deres gude-mørke eller ragnarok, da guderne sank i graven til heltene, og svævede kun siden i dunkle, æventyrlige oldsagn, som skygger i skumringen, til de ved midnats-tide spøgede som gienfærd og manedes som djævle; men der har dog været en himmelhøi forskiel på folkenes guld-tanker, og jo hjerteligere de var, des dybere de låe, des vissere dukkede de op påny, og des deiligere vil de klare sig; og vil vi nu kiende den naturlige dybde i det danske hjerte, da skal vi især betragte sagnet om hading, som hos saxo er en dyrebar levning fra den danske guld-alder.
det vilde føre for vidt at giennemgåe dette store sagn, der åbenbar engang har været et heelt helte-digt, men det mageløse træk, jeg tænker på, kan også godt forståes af sig selv; thi det er fortællingen om, hvordan hading, da han engang sad høit oppe i norge, faldt i dybe tanker en aftenstund, og såe da, nede ved arnen, en kvinde skyde sig op af jorden med en urtekost, som hun holdt høit iveiret, ligesom for at spørge kongen, hvor han vel meende, der groede sådanne blomster under vinters hjerte? dette lystede hading også virkelig at vide, og kvinden tog ham da under kåben og førde ham først til et sted, hvor utallige  purpurklædte skygger thronede og svævede, dernæst over en strid elv, der vrimlede af spyd og pile og allehånde krigs-redskaber, til en stor valplads, hvor to krigshære sloges, og her groede blomsterne, som kvinden havde viist. videre gik de og kom til en mur, som var selv kvinden for høi, men for dog at lære hading, at bag ved den var de “levendes land”, vred hun halsen om på en hane, hun havde med sig, og smed hovedet over muren, som da strax på den anden side med et hane-gal meldte, at der kom virkelig liv i dødt!
dette sagn forudsætter nemlig åbenbar den dybeste længsel efter sand udødelighed og den sødeste drøm derom, som naturlig kan findes hos menneskens børn, udenfor paradis, og hvor hjertet engang har været så rigt på ægte guld, der er det, i forarmelsens tid, åbenbar langt naturligere at græde for det end at glemme det, mens der på den anden side, ved kiærligheds-åbenbaringen i “tidens fylde”, er sørget for, at hjertet kan blive rigt i samme grad, som det føler sin armod, og af disse to sandheder, den ene naturlig, som kvinden, og den anden historisk, som manden, er mit gamle, seilivede håb om det “danske gylden-år” født, så jeg tør sige, det er ikke blot af høiadelig men af “kongelig” byrd, og smiler derfor også kongelig ad alle den flakke og platte selv-klogskabs vittige indvendinger. vanskeligere falder det nu vel, med dette glade håb, at trodse den kiendsgierning, som kun selv-klogskaben smiler ad, den sørgelige kiendsgierning, at lige til vore dage blev hjertet bestandig armere, bestandig kådere spottet i sin armod af de rige “svampe” og de grødefulde “paddehatte” på guld-møddingen, og, hvad der var det allerværste, bestandig blev selv det danske hjerte  mere tvivlrådigt om sit arilds-guld og om muligheden af at finde det igien, så det store spørgsmål er unægtelig, om der er skedt og skeer noget i vore dage til standsning af den hidtil voxende hjertelige fattigdom, og til næring af håbet om en gylden fremtid.
hertil måe vi nu vistnok svare, at hvad der hidtil er gjort for det åndelige og hjertelige “fattigvæsen” har, desværre, kun alt for megen lighed med hvad der er gjort for det øiensynlige, og er altså langt mere skikket til at giøre os allesammen lige fattige, end til at berige nogen af os; men er der noget vundet ved, at ånden fåer øie på oldtids-guldet, og at hjertet smertelig føler den “sorte armod”, da er der dog ingensteds gjort sådant et kæmpe-skridt til “gylden-året”, som i det lille danmark, fra dette århundredes begyndelse, og for mig er der naturligviis noget stort i den lille kiendsgierning, at mit danske håb giennem den sidste menneske-alder, trods megen latter og trods mange skuffelser, dog ikke blot har beholdt livet, men er øiensynlig voxet, og seer nu smilende ud over de mange skuffelser, som de lærepenge, man også i denne deel af menneske-livet nødvendig må give for at blive klog, klog på det underlige hjerte og på damernes skiønne deltagelse ikke blot i poesien, men også i verdens-historien.
ved denne leilighed falder mig en pudsig begivenhed ind, som har både moret og oplyst mig, og som jeg derfor nok kan fortælle, uden at kiede damerne; men først må jeg dog sige, hvad jeg selv har lidt skam af, at i mine unge dage deelde jeg selv den indbildning om “sort på hvidt”, som jeg nu beleer, den latterlige indbildning, at når man kun har åndens og hjertets skatte ordenlig ført til bogs, ynder beskrivelsen og lærer den udenad, da bliver man hovedrig  i et øieblik, ligesom de, der vinder den store lodd i lotteriet. da tvivlede jeg derfor ingenlunde på, at når man kunde fåe det gamle nordens ypperste bøger folkelig oversat og almindelig læst fra barnsbeen, da kom guld-alderen med det samme tilbage, og jeg anvendte derfor en god deel af min manddoms-kraft, tid og flid, på at fordanske tre ypperlige nordiske bøger, nemlig den såkaldte “heimskringla” eller norges konge-krønike af islænderen snorre sturlesen, danmarks arilds-krønike af den store latiner, saxo grammatiker, og bjovulfs-drapen, et angelsk helte-digt om lutter danske og nordiske begivenheder, skrevet alt i det ottende århundrede. den hele snees år, som er forløben, siden jeg fuldendte dette arbeide, som endnu kun er lidt bekiendt og mindre benyttet, den lange tid har vist nok tilstrækkelig beviist, at jeg tog mærkelig feil, da jeg stolede på dets vidunderlige virkninger, men det hørde dog ligefuldt til, for engang at fåe bugt med det “konstige barbari”, der vel har udviklet sig i latin-skolen, men har dog sin rod i den unaturlige glemsel af vore egne naturlige anlæg og historiske forhold, så, langtfra at angre arbeidet, fornøier det mig, at den gale indbildning om bøgers liv og almagt, som jeg deelde med såmange, drev mig dog til en god gierning, jeg rimeligviis ellers af magelighed vilde forsømt, og, skiøndt det gåer langsomt, spores dog immer nogle gode følger. til disse regner jeg nu også besøget, jeg for over en halvsnees år siden fik af en sællandsk bonde, som havde hørt tale om den ny fordanskning af saxos danmarks krønike, og kom nu op for at fåe den. da han nemlig alt havde bogen under armen og dørren i hånden, vendte han sig endnu engang og spurgde mig, med et skarpt blik og en meget betydende mine, om det nu også virkelig var  der altsammen? jeg giættede mig strax omtrent til meningen, og svarede, vel med et lidt skielmsk smil, at jeg vidste ikke rettere, end at det var der altsammen, rub og stub. dermed var imidlertid sællandsfaren ingenlunde beroliget, men trak lidt nærmere, og, efter den lille oplysning, at han engang havde læst den gamle oversættelse, og vilde derfor gierne have det hele, rykkede han endelig ud med det bestemte spørgsmål, som han dog lagde til, man skulde måskee ikke giøre: hvorvidt nemlig også det om “troldene” fandtes i den ny bog? jeg beroligede ham nu med den udtrykkelige forsikkring, at heller ikke det skulde han savne, og at jeg i det hele havde ganske andre tanker om sådanne ting end nuomstunder lærde folk pleiede, og vi skildtes meget godevenner ad; men jeg har siden tit tænkt på min kiære landsmand og fundet hans kiærlighed til det om “troldene”, i flere henseender mærkelig; thi ligesom det på den ene side vilde været herligt, om almuen havde holdt på guder og helte og ladt troldene fare, således vilde det på den anden side været alt for sørgeligt, hvis almuen havde foretrukket sine nye skolemestere for sine gamle trolde, og dermed forsaget ikke blot alle vore gamle guder og helte, men alt hvad der overgik vore latineres og seminaristers “korte begreb”. nu derimod tør vi håbe, at når folk kommer efter, at thor lever endnu og ager i sky, med hammeren iveiret, de da hjelper ham til at slåe de værste trolde ihjel og narres med resten. jeg veed det jo nok, at alle såkaldte “oplyste folk” kalde det ikke blot et urimeligt, men et naragtigt håb, da jeg selv må tilståe, at hverken saxo eller snorro, og da endnu mindre bjovulfs-drapen har formået at opvække de hensovne minder eller at fornye de gamle dages glands; thi deraf må jo efter den herskende tankegang følge, at enten er nordens ånd ei værd at  eie, eller nordens folk ei meer at frelse; men da der dog, gud skee lov! endnu er en bedre og stærkere ånds-udgydelse end den, der skeer, når pennen skaber “sort på hvidt”, så skal de kun på fransk oplyste ei for tidlig, på dødens vegne, triumphere over folke-livets undergang, eller over de nordiske bøgers afmagt til at skiænke folk det liv, de fattes selv. sagen er nemlig den, som man skulde tænke, kunde aldrig glemmes, at folk skabe bøger efter deres hoved, men bøger skabe aldrig folk efter deres, af den indlysende grund, at de intet hoved har, men er kun skygger af deres skaber, og skiøndt denne soleklare sandhed er banlyst fra latin-skolen, som en bespottelse af den “classiske oldtids” mester-værker, som giennem årtusinder skal have beviist, der er både “liv og ånd” i dem, så de kan omskabe selv “russer” til romere og græker, så har dog på den ene side erfaringen tilstrækkelig lært, at alle bøger er “døde og magtesløse”, og lærer os på den anden side daglig bedre, at hvad bøger ikke mægter, det mægter dog endnu det mundtlige ord, mægter både selv at oplives af ånden og at virke med dens kraft på alle beslægtede naturer, så når vi kun lære ret at spænde “kæmpe-buen”, da giør den nu som fordum sin pligt, og åbenbarer alle sine gamle dyder.
det folkelige livs-spørgsmål er da i norden, som allevegne, om folke-ånden endnu kan opvække sig livfulde redskaber og bringe dem i levende berørelse med folket, så kræfterne samles i en brændpunkt og virke som solstråler, oplivende til alle sider, og den første deel af det store spørgsmål har nordens historie besvaret med et høirøstet ja, så det giælder kun om, at den ånd, der alt en heel menneske-alder har svævet over os, oplivet hele den usynlige verden og da især den gamle nordiske halv-verden for os, og  opflammet os til folkelig sang om dens herlighed, at den ånd kan blive folkets eiendom, så besøget bliver en virkelig hjemkomst og ei et latterligt spøgeri, som i svenn dyrings huus.
da nu latinerne godt føler, at de er fremmede erobrere, af samme slags som munkene i middel-alderen, så hele deres magt og anseelse beroer på den overtro hos folket, at de er alle barbarer, som ei kan latin, og at en menneskelig dannelse på vort eget moders-mål er umulig, så sætter de dem, naturligviis, med hænder og fødder mod folke-åndens levende virksomhed, og da især mod oprettelsen af en “folkelig høiskole”, som er det eneste middel til i det store at udbrede ånden og gienføde livet; men det vil dog sikkert gåe med den latinske grammatik, som det gik fordum med den latinske messe, så vore børnebørn vil regne begge dele til “papisteriet”, som vel engang var frygteligt, men blev alt i fædrenes dage så latterligt, at det knap er værdt at nævne.
dette håb kan vist nok let synes alt for dristigt i danmark, hvor folket er så lidt ærgierrigt, så såre beskedent, og så bange for hovedbrud, at de neppe vil føle drift, end sige have kraft til at gåe i spidsen, hvor det giælder kamp for den ægte, naturlige og folkelige oplysning og dannelse, mod den fremmede, falske og unaturlige, som har århundreders “sort på hvidt” for at være den eneste mulige; men dog er jeg vis på, at når det bliver dannemænd klart, at efter den latinske oplysning er hjertet kun en kiødklump, og kvinden kun et underligt dyr, fædernelands-kiærlighed kun en gammel fordom, og moders-målet igrunden ligeså barbarisk som kiørenes brøl og fårenes brægen, og endelig, at den latinske  oplysning og dannelse befæster, i love, sæder, indretninger og alle forhold, et svælgende dyb mellem sig og alt folkeligt, alt hvad folket naturlig ynder, elsker og attråer, at da vil de ikke blot græde for guldet, de fordum eiede, men gribe det med begge hænder, hvor det bydes, og kun lee ad dem, der vil kyse danske folk med konger som skjold og fredegod, med kvinder som sigrid og signe, og med skjalde, som de, der digtede edda og bjovulfs-drapen og alle versene hos saxo! ja, troer jeg selv om grækerne, at uagtet de, alt i deres mythiske tid, snart lod kronos med guld-alderen fare og tilegnede sig historisk deraf kun den “guldlokkede vædder”, som phrixos reed over havet, og “gylden-skindet”, som argonauterne hentede, at selv de vil græde for guldet, de mistede, og sænke det bly, man gav dem i bytte, til havets bund, hvad må jeg da ikke troe og håbe om de dannemænd, der tiggede selv det umælende til at græde for balder, bar fredegods lig tre år om land og gav drape-smeden hans krone, ja, som, lige til dronning margrethes tid, i kæmpeviserne græd, som freya, gyldne tårer for helte-ånden!
jo, så vist som kæmpevisen endnu, da det nittende århundredes danske skjalde fødtes, blev sunget for deres vugge og vandt deres hjerte, og gienfødes nu, ved deres hjelp, på rosen-læberne, så vist vil det også gåe med danne-kvinden som med agnete i kæmpevisen, der vel engang gled på “høielofts-bro”, styrtede i havmandens arme, som “stopped hendes øren og stopped hendes mund, og førde hende så til havsens bund”, men dog, da hun der hørde “engelands klokker gåe”, fik en uimodståelig lyst til at møde sin moder i kirken, og blev så hos hende, uden at ændse “trold-børnene” på havets bund, selv  ikke “det lille” som i vuggen låe”. ligesom vi see det i ingemanns “sorte riddere” og i hans “underbarn”, at selv under de æventyrligste skikkelser er det dog bestandig balder og freya, thor og odin med alle ænherierne, der svæve for dannekvindens øie, er det dog bestandig hendes håb, at ørnen eller bjørnen eller delphinen, som hun favner, engang påny skal bryde det forhexede stifmoder-bånd og tilbagevinde for immer sin gamle helte-skikkelse, således skal det sees i det danske folke-liv, at såsnart hjertet i historien møder og gienkiender sine yndlinger, vil det ei længer hænge efter sine drømme-billeder, men omfavner de lyslevende, som sine ægte børn med den udødelige kæmpe-ånd!
forleden dag sad jeg og faldt i tanker over det spørgsmål: enten herrer eller damer havde bedst af at reise udenlands, og det gik mig dermed, som det gåer med alle spørgsmål hen i veiret, hvortil svaret må gribes af luften, så det er intet under, at de tydske grubleres lære-bygninger, hvori der ikke tåles andre tanker, end de der passer ligegodt til alle tider og under alle himmel-egne, bliver idel luft-kasteller. da jeg imidlertid mærkede, jeg faldt i staver, greb jeg til det huusråd, som jeg har fundet, ståer sin prøve, at spørge mig selv: hvad der dog egenlig var grunden til mit spørgsmål, og herved opdagede jeg strax, at det var dog egenlig de danske damer og herrer, jeg tænkde på, så til dem burde jeg også indskrænket mit spørgsmål; thi da vilde det omtrent besvaret sig selv. jeg var nemlig strax enig med mig selv om, at, såvidt muligt, skulde alle danske herrer reise udenlands og alle vore damer blive hjemme, og tænker herrerne, det er, fordi jeg ønskede at have alle damerne alene, da kunde der, poetisk talt, vel også være mening i det, men her såe jeg dog virkelig på fælles bedste, da herrerne hos os, mig selv iberegnet, efter min forstand, ikke kan blive værre, og damerne ikke bedre, end de er, medens vi derimod let kan forbedres og damerne fordærves ved at reise udenlands.
jeg veed nok, jeg engang har påstået, at damerne var “uforanderlige”, og på en måde havde jeg vel også ret, da alle pandoras døttre er hjerteløse og alle dannekvindens hjertensgode fra fødselen af, men de ægte damer kan dog virkelig forføres til at efterligne de falske og giør det aldrig så dårlig, at de jo derved holder op at ligne dem selv, så vore damer skulde smukt blive hjemme, og lade os reise udenlands for at lære, både hvilke ganske anderledes herrer end vi, der er til i verden, og hvilke mageløse damer vi har hjemme hos os; thi begge dele trænge vi høit til at lære, både for at blive vore damer værdige og for at giøre dem lykkelige med os.
dog, det vilde blive en lang og trættende tale, om den tanke skulde heelt udføres, da jeg naturligviis også måtte anvende grund-sætningen på forholdet mellem de “fremmede sprog” og vort eget, især i damernes mund, mageløs deilige modersmål, og jeg vil derfor, jo før, jo heller, bryde overtvært med den anmærkning, at hvad der iaften har gjort mig så bange for, at vore damer skulde efterligne de udenlandske, er to forskrækkelige damer, som jeg iaften skal tale om, så mine stærke udtryk måe dermed undskyldes, og ei udlægges så ilde, som om jeg dermed vilde forgylde alle vore egne og sværte alle fremmede damer, da jeg dog vel må vide, at der er brådne kar i alle lande, og at på sin reise sees fuglen phønix under alle himmelegne.
jeg veed ikke, om damerne kiender noget til brynhild og gudrun, som er navnene på de to slemme udenlandske damer, jeg tænker på, men det behøves ikke heller, da jeg, som sagt, ønsker, at de danske damer aldrig enten legemlig eller åndelig reiste udenlands, men nøiedes i den henseende med hvad herrerne vilde fortælle dem, at sige, de  herrer, som virkelig har reist udenlands og havt deres øine med sig; thi de andre fortæller tit i al uskyldighed de galeste og kiedsommeligste ting om fremmede lande, som en skielm har bundet dem på ærmet og bildt dem ind, var store åbenbaringer.
brynhild og gudrun (som tydskerne kalder grimhild) det er da ulykkes-fuglene i den berømte verdenshistoriske roman, hvis helt, sigurd fofners-bane (som tydskerne kalde siegfried) virkelig engang var berømt fra nordkap til maglegård, og tør vel blive det engang endnu, når man seer, det er den gothiske guld-alder, der i hans levnets-løb har fået sin æventyrlige historie.
nu at fortælle damerne alt, hvad jeg har læst om sigurd fofners-bane og hans to forskrækkelige dronninger: den stolte og steenhårde brynhild og den søde og bløde, men falske og grusomme gudrun, det vil de selv see, er umuligt, når jeg siger dem, at, foruden en heel bog, jeg selv har skrevet om dem, har man på island fundet en heel række ældgamle sange og to hele sagaer om de tre kæmpe-slægter: volsunger, niflunger og budlunger, som her støde sammen og gåe tilgrunde; desuden har også tydskerne et umådelig langt helte-digt fra middel-alderen om det samme, som i dette århundrede er blevet meget berømt under navn af “niebelungen-lied”, og endelig opdagede en botaniker, som ledte om tang på færøerne, der en heel klynge kæmpe-viser om sigurd og brynhild og gudrun, som man vel et tusind år havde dandset efter, derovre, og giør så endnu, og som, iblandt andet, beviser hvad de lærde havde forsvoret: at kæmpe-viser kan blive ligeså gamle i folke-munde, som nogen kæmpe-eg i tydsklands skove!
det er altså kun en lille mundsmag af den store gothiske kvide eller klage-sang, jeg her kan give, og, trods alle tydskernes indvendinger, må jeg naturligviis, på nordisk, begynde med danmark, hvor helten, sigurd volsung, efter de ældgamle sange og sagn, blev opfødt hos kong hjalprek eller hjelperig, hvis navn vel ikke findes på vor konge-liste, men som dog virkelig, under mange navne: christian og frederik såvelsom frode og fridlev, har siddet på den danske throne, og vil altid findes der, når vi har konger efter dannekvindens hierte, og må det nødvendig, når der skal være liv i danmarks løver; thi de fører, som vi alle veed, “hjerterne” i deres skjold og ryster kun deres guld-manker, når lysten driver værket.
sigurds moder, hjørdise eller valkyrien, var nemlig, efter sin gemal sigmund volsungs fald i tydskland, ført fangen til danmark af alf kongesøn, men vandt snart hans hjerte og dermed en god værge for sin lille søn, der slægtede sine kæmpe-fædre på og fik tidlig lyst til at reise udenlands på det gothiske handværk, både for at hevne sin fader og for at øve sine kræfter og prøve sin lykke. til denne reise fik han af den danske konges stald fuldblods-hesten grane, som i lige linie nedstammede fra “sleipner”, havde mandevid, og skyede hverken ild eller vand, så han var god til et anderledes stort væddeløb, end man nu seer enten på nørre-fælled eller selv ved epsom; men til kæmpe-handværket hørde fremfor alt et mageløst sværd, og det var tilvisse gothe-sværdet gram, som odin selv havde foræret sigmund volsung, men det sprang itu, da sigmunds lykke brast, og det var ikke alle grov-smede, der kunde råde bod på sådanne brøst. der fandtes imidlertid dog en smed i kong hjalpreks gård, som kunde det, og  da han spiller en hoved-rolle i den store gothiske tragedie, måe vi lære at kiende ham lidt nøiere. hans navn var regin, og, som alle det gamle nordens konstnere, var han en dværg at see til, men der stak dog en jette i ham, og det en af de argeste, som man kan høre både på den oplysning, han gav om jetternes guld-alder, og på smede-lønnen, han betingede sig for at lave det gothiske kæmpesværd. med jette-glæde fortalde han nemlig sigurd et æventyr om, hvordan hans fader, reidmer jette, spillede giæk med guderne, og pinde et heelt læs guld af dem, og skiøndt jette-æventyr om guderne naturligviis kun er at regne for bespottelser, må jeg dog her, for sammenhængens skyld, snakke jetten efter munden og fortælle, at engang, da børs sønner: odin, hæner, og loke vandrede sammen, slog loke en odder ihjel, der sad på en åbrink og tyggede i søvne på en lax, og med bælgen kom de om aftenen til reidmer jette og bad om nattely, men da jetten såe odder-bælgen, påstod han, det var skindet af hans kiære søn, som pleiede at fiske i den forklædning, og han truede aserne med, at de skulde aldrig slippe levende bort, med mindre de både fyldte og dækkede odder-bælgen med det røde guld. loke vidste nu ikke bedre råd end at låne et fisker-net af ran, den gamle havmands kone, og fange dværgen andvar, som var hovedrig og levede som en gedde i andvars-fos, og da gedden kom i garnet, kiøbde han ganske rigtig sit liv for sine skatte, men der var dog een guld-ring, han ingenlunde vilde miste, og da loke tog den fra ham med vold, lyste dværgen forbandelse over den, som han smuttede ind i bjerget, og spåede, at den skulde blive til bane for alle sine og skattens eiermænd. dette, sagde regin, begyndte nu også snart at gåe i opfyldelse, for min broder  fofner, det skarn, slog vor fader ihjel og vilde ikke unde mig et gran af guldet, men ligger som en drage og ruger over det på glitter-heden, og skal jeg lave gram, må du love mig at slåe ham ihjel og give mig hans hjerte til mande-bod. det løfte gjorde sigurd heller end gierne, og såsnart han havde hevnet sin fader på sachserne, drog han med regin til glitter-heden, gav fofner-dragen hans livsbrød, og stegde hans hjerte til bod for hans på troldeviis hjertelskende broder, men han kom derved til at brænde sin finger, stak den uforvarende i munden, og fik derved såmegen forstand på fugle-sproget, at han hørde, ikke blot een lille fugl, men syv små fugle synge om, at regin vilde forråde ham, men at når han blot fik et stakket halsbeen, vilde alt guldet tilfalde seier-herren, og denne fugle-sang, som har forført såmange kæmper, forførde da også sigurd volsung til selv at blive forræder og myrde regin i søvne.
siden sang fuglene lidt forvirret, snart om brynhild og snart om gudrun, så, skiøndt helten nu havde fortæret hele fofner-hjertet, forstod han dog ingenlunde fugle-sproget til fuldkommenhed, men læssede guldet på grane, og reed så på lykke og fromme ud i den vide verden.
hvor sigurd nu først kom hen, derom er vel ikke alle enige, men efter edda-sangene, som unægtelig er den bedste historiske hjemmel for nordens poetiske begivenheder, var det til brynhild, en syster ad den verdenshistorisk berygtede hunne-konge atle eller attila, men dog ligefuldt en valkyrie, som på egen hånd havde skiftet seier mellem en ung og en gammel herre og ladt den unge herre vinde, skiøndt odin havde lovet den gamle seiren, og derfor var brynhild ei blot sat af fra bestillingen, men  dømt til at giftes. hun låe nu i en dyb dvale eller magnetisk søvn på et fjeld, der fører forskjellige navne, men kaldes i vore kæmpe-viser immer glar-bjerget, ventelig fordi, som der ståer i vor gamle rimkrønike “lykken, hun må vel lignes ved glar, når det skinner allerklarest, da brister det allersnarest.” rundtomkring brynhilds fruerbur flagrede imidlertid bestandig et blus af klare luer, da hun, efter nornernes dom, skulde fåe sit ønske opfyldt, ei at ægte nogen beiler, uden han bogstavelig turde gåe i ilden for hende og kunde gåe uskadt giennem skiærs-ilden, og det sidste kunde ingen uden sigurd på granes rygg, men han havde da også magt til at vække valkyrien af sin lange vinter-dvale, og han forelskede sig strax i hendes deilighed, kløgt og dronning-væsen, men måtte, før hun åbnede ham sin favn, med de stærkeste eder forlove at favne nogen anden kvinde på jorden.
hvorlænge nu sigurd dvælede på det fortryllede bjerg-slot, hvor valkyrien lærde ham alle slags runer ligeså fuldstændig, som odin selv havde lært dem af det balsamerede mimers-hoved, det veed man ikke, men kun at han engang følde sig uimodståelig draget ligesom ned til en løvhytte i dalen, hvor en sommerklædt gudinde giennemsvævede de grønne lunde og hvilede sig i de blommede enge, og det voldte en gammel hex, som hedd grimhild, var gift med burgunder-kongen giske, og havde en datter ved navn gudrun, pandora omtrent så lig, som den romerske flora var den græske aspasia, blændende deilig og sværmende for erobringen af verdens ypperste helt, især fordi han var en andens. helten kom, gudrun rakde ham velkomst-bægeret, hvori mjøden var blandet med den fineste hexe-konst til glemsel af alle minder, og skiøndt brynhild også  havde lært sigurd ramme runer mod alskens tryllerier, så drev dog lysten værket, så han drak af hjertens grund og glemde på timen både brynhild, sig selv og hele verden, over gudrun.
hexen grimhild er imidlertid ingenlunde fyldestgiort med denne lette seier, men knytter knuden endnu langt strammere til en blodig løsning, ved at stifte fostbroder-lag mellem sigurd og sine to ældste sønner: gunner og hogne, og ved at giøre gunner rasende forelsket i brynhild; thi da han ikke kan ride igiennem flagre-luen om hendes borg, bytter sigurd hamm eller skikkelse med ham, og beiler for ham til valkyrien, som vel skimter sigurds mageløse helte-sjæl giennem den såkaldte gunners øie, men nødes dog til at sige ham ja, der har ridt giennem ilden.
nu løser hexen skadefro knude for knude, som hun har bundet, og først vågner sigurds minder, hvorved der strax gåer et frygteligt lys op for ham over den grændseløse ulykke, der hænger over hovedet, som en bristende sky, men han seer også, at gjort gierning ståer ikke til ændring, han tvinger sig som en kæmpe og tier. snart gåer der imidlertid også lys op for valkyrien, efter tydskernes sigende, ved en rangstrid mellem brynhild og gudrun, og nu er blod-badet uundgåeligt og blod-strømmen grændseløs.
først opægger og truer nu brynhild gunner sålænge, til han ved et stort nidings-værk rydder sigurd afveien, og den gamle trætte mellem nordboer og tydskere om døds-måden: enten helten bliver myrdet i søvne, i gudruns arme, af hendes yngste broder guttorm, som ei har blandet blod med sigurd, eller han snigmyrdes på jagten af sine fostbrødre, er neppe værd at nævne, undtagen forsåvidt den minder os om tydskernes verdenshistoriske jagt-lyst  og nordboens ægte historiske natur, som selv giennemskinner æventyret; thi gothernes undergang i romer-riget ligner unægtelig en brad død i den tryggeste søvn og de blødeste arme.
frygtelig, men stolt og storladen er nu efter de nordiske sagn, brynhilds afsked, da hun, såsnart sigurd er borte, skoggerleer ad livets lyst og dødens kval, smider alt sit guld og sine klenodier til trællene at rives om, mærker sig selv med spyds-odden, melder niflungerne, at hverken vil hun leve en dag længer med dem, ikke heller skal de have glæde, men kval, af guldet, de vandt ved meen-eed og nidings-værk, og derpå lægger hun sig på bålet ved siden ad sigurd, for at følge ham, ligegodt om til hel eller valhall.
alt for dybt og inderlig rørende er derimod i en af de eddiske sange, gudruns sorg og kvide skildret, som om det var dannekvinden selv, der græd guld for sin hjertenskiær, så enten har skjalden forvexlet sit hjertes dronning med den fremmede furie, eller også må den burgundiske medea dog have været en datter af dannekvinden, som blev gruelig fordærvet i fremmede lande, men beholdt dog et gran af det ægte guld, der fordunkler al verdens glimmer.
vi høre nemlig, at gudrun sad som en støtte ved sigurds lig, hun vred ikke hænderne og slog sig ei for brystet, hun hverken sukkede eller græd, som andre kvinder, men var dog den dybe hjerte-sorgs udtrykte billede, så fyrstinder og dronninger kappedes om at trøste hende med fortælling om alt, hvad de havde tabt og lidt og dog forvundet. de talde imidlertid kun for døve øren, og der kom ikke glimt af liv i sorgens marmor-billede, før gudruns lille syster, guldrand, tog dækket af sigurds ansigt og sagde: see  dog, syster, den mund, du kyste! da først blev stenen som vox, der hensmelter, da omfavnede hun den døde og hulkede så høit, at alle fugle, selv giæssene i vænget, skreg af forfærdelse.
hermed passer det også godt, hvad vi høre, at gudrun flygtede bort fra slægt og venner, skjulde sig i danmark, hos thora hakonsdatter, og dulmede der i syv år sin smerte ved at væve sigurds billed og bedrifter, og opfostre hans lille datter, den deilige svanild, men da hun heller ikke der kan være i ro for hexe-moderen og trolde-brødrene, som, såsnart de fåe hende opsporet, kommer og nøder hende til at ægte brynhilds broder, hunne-kongen atle, da er det, som hun begrov det sidste gran af kiærligheden, og drog kun atter udenlands for frygtelig at vise, hvad brændende had kan udrette.
vel sige de nordiske skjalde, at det var kong atle, der lokkede gudruns brødre, gunner og hogne, til sig, for at afnøde dem sigurds skatte, og at hun kastede en harpe til gunner i ormegården, hvormed han bandt alle slangerne, undtagen atles moder, den hex, som i slangehammen giennemborede hans hjerte, men, efter det følgende, hvorom alle er enige, klinger det tydske sagn langt rimeligere, så det var gudrun selv, som, for at hevne sig på sigurds morder og sine bødler, selv lokkede dem i snaren, slagtede derpå sine egne børn med atle, gav ham dem at spise, stak ild på konge-hallen og styrtede sig så selv i vandet.
endelig kommer norne-dommen, som ei tillader furien at døe, før hendes forstenede hjerte er sønderknust; thi hun bliver, mod sin villie, reddet fra døden, og nødes anden gang til at gifte sig med den gothiske kong jonakur, hvem hun føder tre sønner: erp, sør og hamder. imid lertid er gudruns og sigurds datter svanild blevet voxen, skinner som en soel over alle lande og fæstes til den berømteste af alle gothe-konger, jormunrek eller ermanrik, der, ligesom nu den russiske keiser, herskede lige fra øster-søen til det “sorte hav”, men svanild mistænkes af ham for utroskab, og trædes så ihjel under heste-hov, uagtet hendes deilighed fortryller selv hestene “de hvide og de sorte”, så de nænner ei at træde på hende, førend tyrannen lader kaste et dække over det strålende ansigt. gudrun opægger svanilds halvbrødre til at hevne hendes død på ermanrik, men den ene falder underveis for sine egne brødres hånd, og de to andre, som blive ermanriks banemænd, og som intet jern bider på, stenes da ihjel efter odins råd! således forgåer både volsunger, niflunger og budlunger i kamp om helte-glandsen og fofner-guldet, medens det alt for dyrt kiøbte guld, efter sagnet, enten sank tilbunds i rhin-strømmen eller hviler med kong atle i et underjordisk skat-kammer.
see, dette er udtoget, der måskee ikke blev slet så kort, som jeg lovede, men dog så kort som muligt, når jeg dog også skulde tage tydskerne lidt med; thi de falder, som vi veed, ikke så lidt i det brede; men for nu at kunne fatte mig des kortere om dette store oldsagns oprindelse og betydning, vil jeg i talen derom slet ikke tage tydskerne med; thi skiøndt de lærde tydskere først i dette århundrede er blevet opmærksomme på deres eget “niflungs-rim”, og derved på vore “volsung-kvad og sagaer”, så kan damerne dog nok vide, at hvor man, som i germanien, skriver bøger i tusindtal til hver messe, og har to bog-messer hvert år, der må også i en menneske-alder være skrevet langt flere bøger om sigurd fofners-bane, hans tydskhed  og nordiskhed, hans gemalinder og deres rangstrid, dyder og lyder, og da især om det langtrukne tydske rim fra middelalderen, der naturligviis skulde løftes til skyerne og svæve mellem iliaden og æneiden, skiøndt det duer ikke meer til at flyve end den “flakte ørn”; de kan nok vide, siger jeg, at tydskerne med deres jernflid har skrevet flere bøger om alt dette, end jeg har nogentid seet, eller veed engang navn på. kun må jeg bemærke, at tydskerne også ved denne leilighed har viist en fasthed i deres frie grundsætninger, som philosopherne siger, giør dem evig ære, men som historien viser, giør dem i det mindste timelig skam; thi, uagtet det nordiske sagn er nemt at kiende fra det tydske, og uagtet den nordiske mythologi, som vort sagn er uopløselig knyttet til, just derved har fundet nåde hos tydskerne, som før, trods al erfaring, påstod, den var kun et påfund og opspind af de dumme og dovne munke i middelalderen, så påståer de dog endnu lige fuldt og fast, at “åndelig og videnskabelig talt”, er både nordens myther, bjovulfs-drapen, volsung-kvadene, og alt det nordiske, der duer noget, oprindelig tydsk og germanisk, så, når vi ikke vil indrømme det, da skal vi have det altsammen forspildt og forbrudt til det keiserlige skatkammer, og straffes til, fordi vi har giemt så godt og så længe på tyve-koster fra det “hellige romerske rige”.
see, det lyder jo ganske forskrækkeligt, især når det siges på høitydsk, med en fragt-vogns rumlen, der, efter tydskernes mening, er livagtig thors-kerrens døn, og jeg veed ikke engang, om det “skandinaviske selskab” endnu føler sig mandstærk nok til at turde nægte, at skandinavisk er en green af germanisk, og naturligviis en så beskeden green,  som plattydsk af høitydsk; men jeg er nu engang i alle sådanne ting en vovehals, og ligeså stiv i min historie, som nogen tydsker i sin philosophi, så, indtil tydskerne komme frem med deres myther og oldsagn, og jeg seer, de, historisk og poetisk, kan være kilden til vores, sålænge påståer jeg ikke blot, at de skal lade os nyde vort eget i fred, men påståer også, at enten har de, som tacitus siger, i gamle dage aldrig havt nogen ordenlig forestilling om guder og halvguder, eller de måe have lånt den af os, og smidt den bort, da de syndes, de ikke behøvede den længer.
poetisk talt kan tydskerne da slet ikke tilegne sig meer af sigurd, og hele det store sørgespil, end der findes i deres niflung-kvad og helte-bog, eller hvad de islandske sagamænd selv siger, de lånde af tydskerne, og jeg må hævde norden sin broderpart, fordi allerede det ene lille træk, jeg anførde af “gudruns kvide”, noksom viser, at volsung-kvadene har været et gothisk konstværk, der vel i eenhed, glathed og klarhed ingenlunde kunde måle sig med den græske tragedie, men overgik den dog vidt i høihed, dybde og kæmpe-styrke.
spørge vi nu, om dette valkyrie-sagn fra krigens guld-alder er et speil for en kiendelig verdenshistorisk begivenhed, da har jeg alt i talens løb svaret ja, åbenbar af den gothiske bedrift under folke-vandringen, hvad allerede derved giver sig tilkiende, at både gothe-keiseren ermanrik og hunne-kongen atle findes indflettede deri, og det er høist mærkværdigt, at allerede den gothiske historie-skriver jornandes, fra det sjette århundrede, beretter svanilds henrettelse og ermanriks drab af hendes brødre: sør og hamder, ligesom i volsung-kvadet.
vil vi imidlertid see hele det gothiske storværk speile sig i sagnet, da måe vi naturligviis hverken bryde os om navne eller tids-regning, men betragte sigurd som gothe-helten, i hvis æventyrlige levnets-løb folke-bedriften fra først til sidst er afbildet, så reidmer jette bliver det gamle rom, hans to sønner regin og fofner, det østlige og vestlige keiserdom, brynhild hunnerne, og gudrun franker og burgunder; thi først da see vi, at den gothiskekæmpe-trop, der sprængde det vestlige romer-rige og bemægtigede sig dets skatte, virkelig, fra sin udfart til sin romanske undergang, havde en skæbne, der ligner sigurd fofners-banes levnets-løb så meget, som en folke-bedrift giennem fem århundreder kan ligne en enkeltmands stakkede løbe-bane.
betragter vi nu således volsung-kvadene, med de tilhørende sagn, som levnede brud-stykker af det gothiske helte-digt, hvori folkets egne skjalde afbildede dets kæmpe-liv, og guld-alderen, som skabdes med stål og tabdes med det samme, da kan vi forståe, hvi denne sagn-kreds er den eneste, som vi har tilfælles med tydskerne og selv med de romanske folk; thi gotherne var åbenbar den stærkeste blanding af nordboer og tydskere, og deres bedrifter i syden og vesten så store og følgerige, at deres ihukommelse kunde seent eller aldrig forsvinde.
på gotherne måe vi også immer tænke, når vi i nordiske sagn enten støde på guld-smeden hos saxo, der beiler til konge-datteren, eller på vølund, hvis navn betyder konstneren, og hvis ry, som vinge-smed, svarer dertil; thi gotherne, som, efter deres udvandring, først på krim og siden langs med donau, stod i bestandig vexel-virkning med byzantinerne, måtte med de store,  selvrådige kræfter, både i ånden og hånden, tidlig forgribe sig på konsten, og vække beundring hos folkene her hjemme, der naturligviis slet ikke forstod at skielne mellem ægte og uægte konst-værker. som man kunde vente det af et erobrende krigs-folk, see vi således af volsung-kvadene, at “valkyrien” har været sjælen i gothernes konst-poesi, og at utroskab mod hende, som henfald til blødagtighed, var varslet for undergang, og når vi i brynhild og gudrun see livs-billeder af den uforsonlige krig og den falske fred, da er de, som prøve-stykker af den nordiske konst i sin barndom, ingenlunde at foragte.
således at opløse et smukt poetisk sagn, for at see, hvad der ligger i det, synes damerne udentvivl ligner ikke så lidt, hvad de uartige drenge-børn har for skik, når de har seet sig mæt på deres legetøi; thi da er det jo deres gamle vane at pille eller slåe det istykker, for at see, hvad der er inden i det; men jeg har jo også strax bekiendt det for damerne, at skiøndt jeg ikke for nogen priis vilde miste hvad jeg har tilfælles med dem, så hører jeg dog også til de småbitte herrer, og er ingenlunde fri for deres unoder, så hvad jeg kan opdage hos det smukke, uden at tage, hvad jeg kalder, alt for hårdt på det og giøre det ubodelig skade, det sparer jeg ikke. at jeg nu også let tager for hårdt imod min villie, det kan gierne være, men dog har erfaring lært mig, at man kan blive lidt klog på det skiønne både i naturen og historien, uden at giøre det skade eller tabe fornøielsen deraf, og at da giver “syn for sagn” vor poetiske følelse en fasthed og sikkerhed, der trodser alle philisteriets og jettepakkets angreb. jeg smigrer mig også virkelig med, at damerne ved enkelte smukke træk har gjort samme erfaring på den græske side, og på den nor diske side behøver man ikke at være så nænsom; thi det er mands-siden, som må kunne tåle at røres ved og har ikke megen skiønhed at tabe, men har megen grimhed, som der hører både kraft og forstand til at dække, og således er åbenbar både brynhild og gudrun damer, som nordens skjalde vilde havt skam af at synge om, når de ikke havde en historisk betydning, som giør, at selv damerne ei kunde ønske dem anderledes i sagnet og kvadet, skiøndt de meget vil frabede sig sådanne veninder i livet.
slutte vil jeg med den vel overflødige, men dog naturlige bemærkning, at skiøndt volsung-kvadet ingenlunde er dansk arbeide, har danmark dog også i det, både som legeplads for helten i hans gyldne barndom og som tilflugtssted for den ulykkelige skiønhed, så mildt og moderligt et udseende, at det er klart, selv de gothiske skjalde har betragtet danmark som “deiligst vang og vænge, lukt med bølgen blå”, og følt forskiellen mellem det guld, der tages med stål-handsker, glimrer vel stærkest, men rødmer blodig, og det guld, der, som himlens og lykkens gave, af sig selv flyder op som rav, eller males dog på kværne med underfulde kræfter, eies længe i fred og har, skiøndt også det forsvinder, et efterskin som aftenrødens!
i min opvext, ovre på den jydske hede, hørde jeg, blandt meget andet, både godt og ondt, endeel, der, som ordsprog og mundheld, er midt imellem begge, er, som de bruges til, og jeg må endnu smile, hvergang jeg levende mindes det ragjydske, naragtige mundheld “var løvn latin, så kund’ a preek!” jeg kalder dette mundheld naragtigt, fordi en latinsk præken for danske folk unægtelig er en stor narrestreg; men når vi betænker, at den talemåde vist blev til i folkemunde, da man, under pavedømmet, bogstavelig prækede latin for danske folk, og at, billedlig talt, kan det ligeså godt kaldes “latin” som “ebraisk”, hvad der tit endnu prækes for os, så seer man let, at det naragtige ved mundheldet slet ikke falder jydsken til last, og når det slåer os, at intet er så gængs som “løgn og tant”, da måe vi igrunden finde talemåden ypperlig.
var således, som især de romerske og latinske lærde tit har tænkt og sagt, løgn poesi, da var ikke blot virgilius en stor poet, men da kunde alle skolemestre, med samt deres peblinger, endnu langt lettere “digte og skjaldre” end skrive enten latinske eller danske vers efter “stigen til parnas” og alle prosodiens regler; men da nu al ægte poesi, hvad den så end ellers farer med, dog må være noget, der tiltaler det høieste og dybeste hos mennesket,  så er det heller intet under, at man til alle tider kun har havt nogle få store og gode seere, poeter, digtere og skjalde, og at det i den vindtørre forstands-tid tegner til, at deres slægt vil reent uddøe. nu, dermed, vil mange herrer sige, tabde verden heller ikke stort, og det nytter ikke at tale med de blinde om farverne, men da dog især damerne, som herrerne slet ikke kan undvære, nødig vil undvære digterne, så stræbde man alt tidlig og stræber endnu med konst at komme naturen til hjelp, og æsthetisk at afrette en deel unge herrer til at efterligne gode poetiske mønstre, i det håb, at fåer man derved ikke så store skjalde, som før, så fåer man dog des flere, og følgelig, når man lægger dem sammen, en større poetisk vægt. det sidste følger nemlig af den, om ikke urokkelige, så dog meget hårdnakkede grund-sætning, som damerne måskee ikke kiender, men herrerne des bedre, den reent “constitutionelle” grundsætning, at i åndens, såvelsom i håndens, verden, har det største tal, især når det er dygtig stort, bestandig over-vægten, så det er kun en utålelig aristokratisk fordom, at eet hoved, om end nok så stort, lyst og opvakt, skulde opveie meer end to, høist tre, af de middelmådige end sige da mange tusinde.
hvorvidt nu denne regne-måde kan være brugelig i andre kredse af menneske-livet, vil vi her lade ståe ved sit værd, men på “skiønhedens enemærker” er det klart, den duer slet ikke; thi tusinde dårlige malerier for eet godt var jo allerede et bytte gjort på bedrag, og bød nogen mig ti gribbeniller for een skiønhed, og, når jeg sagde: nei, mange tak, bød mig hundrede og tusinde, så vil damerne ikke fortænke mig i, at hårene reiste sig på mit hoved.
enhver ting har imidlertid, foruden den latterlige, to  sider at betragtes fra, og mens man på den ene side må finde, at konstens forsøg på at komme den poetiske natur til hjelp har hidtil sædvanlig været reent fortvivlede, og aldrig meget heldige, så er dog på den anden side sagen nuomstunder så vigtig, at man må prøve allehånde, og fortidens erfaring er langt mere oplysende og advarende, end afskrækkende, så jeg troer, det vil fornøie damerne at høre, at vi i norden dog har temmelig gode udsigter til en skjaldre-konst, der i det mindste vidt overgåer alt, hvad man hidtil kaldte så, og disse er det, jeg iaften vil dele med damerne, uden dog på nogen måde at udelukke herrerne, når de ikke selv vil udelukke sig fra den poetiske verden, som talen er om.
vore fædre havde nemlig også en mythe om skjaldskab, som en konst, der, under visse betingelser, godt lod sig lære, men, for at komme rigtig til den, og vise, hvad meningen var, må damerne vide, hvad jeg rigtignok har glemt at fortælle, at nordens guder, skiøndt der blev en mageløs enighed imellem dem, dog, ligesom svenskere og dannemænd, havde engang været meget usåttes, og havde da ret egenlig “slået sig sammen”, slåedes så længe, til de såe, det var til fælles bedste at forliges og giøre fælles sag mod jetternes verden. der var altså en tid for nordens mythe-smede, da hverken frey eller freya eller deres fader niord regnedes til “aserne”, men var kun i vælgten hos “vanerne”, til hvilken side også heimdal henregnes, og hvor løierligt end dette klinger, tvivler jeg dog slet ikke på, at sagen, både historisk-poetisk og reen historisk taget, jo har sin rigtighed, og hænger, på en eller anden måde, sammen med den “hvide ko”, som bissede fra grækenland op til skythien. ikke blot veed man nemlig, at vore  gamle ved “vaner” sædvanlig forstod “græker”, men hvem der har poetiske øine i hovedet, kan også see, at de såkaldte “vane-guddomme” i norden virkelig har noget “græsk” ved sig, som aserne fattes, det fredelige nemlig, det deilige, det milde, det elskovsfulde, som frey og freya udtrykker, og det klare eller forklarede, som heimdal udbasuner.
da nu enhver, på eget ansvar, har lov til at forklare sig denne dunkle, men i åndens verden mærkværdige sag, som han synes, så benytter jeg mig naturligviis også af denne “tankernes told-frihed”, og forestiller mig, at, ventelig nede ved det as-ovske og sorte hav, hvor vi veed, at i det mindste “gotherne” en tidlang boede, og hvor man har fundet spor både af en as-borg og en vane-gård, må der være kommet en lyslevende græsk hjerter-dame til nordens kæmper, som, efter endeel kurrer på tråden, er blevet venlig og vel forligt med dem, har, som sådanne damer altid giør, smeltet isen omkring hjerte-rødderne, formildet barskheden og derved indenfra forskiønnet både deres mythiske anskuelse og deres kæmpe-liv!
dette er naturligviis en giætning, der let kan synes selv damerne alt for dristig, og som jeg derfor, langtfra at ville påtvinge nogen, kun ganske løselig henkaster, men jeg tilføier dog ganske alvorlig, at noget lignende: et eller andet sammen-stød, som ledte til en egen sammen-sætning af græsk og nordisk, må der i oldtiden have fundet sted, enten ved det sorte hav eller ved øster-søen, når vi skal kunne forklare os enten det mythiske forhold mellem aser og vaner i det hele, eller mythen om skjaldre-konstens oprindelse, som jeg, såvidt det her lader sig giøre, nu vil fortælle.
aser og vaner, siger man, måtte, efter lang tvist og blodig kiv, omsider på begge sider “spytte i bøssen”, og af udbyttet skabde guderne, til freds-pant, viismanden kvaser; som kunde gierne svare på meer end alle tosser kunde spørge om, men blev, som de kloge børn, heller ikke gammel; thi da han, på oplysningens vegne, reiste verden rundt, faldt han i hænderne på to slemme dværge, fjæler og galer, som slog ham ihjel og blandede hans blod med honning til en mjød, som gav den bedste poetiske ruus, nogen kunde forlange. denne mjød blev nu gjemt i tre hånder, hvoraf det fornemste kaldtes odrærer eller vækop, men dværgene synes at have drukket over magten, thi det eneste, vi siden hører om dem, er, at de, ligesom for løier, kantrede båden med gillung jette, og blev af hans søn, suttung, pint til at give mjøden i mandebod, hvorpå suttung, som synes ikke selv at have fundet smag i den, giemde den i knude-bjerget og satte sin datter gunløde til at passe på den. her måtte da odin søge den med stor besværlighed og øiensynlig livs-fare, men han slap dog heelskindet hjem og bragde, på en måde, mjøden med sig, så nu giælder det kun om at blive godevenner med odin, for at fåe lov til at drikke af den rette tønde med for-dråberne, for mythen melder, og poesiens historie beviser kun alt for klart, at der er også en anden tønde med efter-drikket, som er gribs-gods, men skaber også kun liren-dreiere eller slette digtere.
see, om man nu end ellers slet ikke kunde see noget af poesiens virkelige historie speile sig i denne mythe, så vilde jeg dog altid finde en mærkværdig sammenhæng mellem “suttungs-mjøden” og, hvad de gamle græker fortæller om et af de ældste templer i delphi, hvor apollo gav sine  orakel-svar, at det var bygt af “bie-vinger og honning-kager”, og at det tempel forærede apollo hyper-boræerne eller nordboerne; thi når man kiender både dette sagn og mythen om skjaldre-konstens oprindelse, da kan man dog aldrig høre det ene uden at tænke på det andet, og hertil kommer, at når grækerne, på billed-sproget, vilde fortælle os, at de havde lært lidt af digte-konsten fra sig til nordboerne, da kunde de heller neppe udtrykke det bedre end ved at kalde meddelelsen et lille apollo-tempel af bie-vinger og honning-kager; thi konst-skjaldene i gamle nord var rigtig nok så små, at de lignes bedre ved fluer end ved fugle, og dog var de tillige så vævre og virksomme, med en vis liflighed, at de allerhelst og meget træffende måe kaldes “poetiske bier”, som virkede honning.
når man således, med øie, eller rettere med øre, for poesien, sammenligner det ældste kvad, vi har fra nordens oldtid: vøluspå eller volas sang om “tidens ophav, løb og ende”, med et af de yngste, som er det såkaldte havamål eller odins høisang, og beståer af en deel leve-regler og et par små æventyr om “skjaldre-konstens og rune-ristningens” oprindelse, see, da forholder de sig virkelig til hinanden, omtrent som en morgen-lærke til en bie-sværm, eller som fuglesang i bøgetoppe til den muntre surren i en biekube.
så beskeden var nu åbenbar ikke brage hin gamle, som smeddede mythen om skjaldre-konstens oprindelse; thi denne mythe er en af de unge og åbenmundede, der røbe deres egen hemmelighed, ligesom den græske om muserne, døttre af zeus og mnemosyne, eller af indbildnings-kraft og hukommelse, og lærlinger af poesiens gud, apol lon, så vi seer strax, at mythe-smeden lovede sig alt muligt af konsten.
asers og vaners mellemværende betyder nemlig, på billed-sproget, åndens og hjertets vexel-virkning, så kvaser bliver en poetisk historiker, og mjøden af hans blod, og af bie-værket med ygdrasils-duggen, må da blive et nyt poetisk kildevæld, og det deraf øste ny skjaldskab skal, ved sit større omfang, sin smagfulde sødme og sin klare velklang, åbenbar opveie, om ikke overveie det gamle skjaldskab, der uforklarlig udsprang af urda-vældet. at dette fordum glippede, er en kiendsgierning, men om det engang skal lykkes i norden, eller om konst-poesiens forhold til natur-poesien altid og allevegne er, som biens til sang-fuglen, der vel har liv og vinger, men ellers lidt eller intet tilfælles, det er et spørgsmål, som vel kun fremtiden kan besvare, men hvorpå det dog alt kan være umagen værdt at grunde og giætte.
sådanne spørgsmål kan vist nok ikke være så tiltrækkende for alle, som for en gammelagtig skjald, der selv hører til dem på anden, om ikke på tredie og fjerde omgang; men har jeg kun ret i, at adel-mennesket i det hele er en gammelagtig skjald, som, efter en høipoetisk ungdom og en dådfuld manddom, nu er nødt til at overveie hos sig selv, om hans ungdoms dybe længsler var lutter indbildning og vildt sværmeri, eller om der var noget himmelsk og guddommeligt, følgelig også noget herneden mageløs deiligt, sødt og saligt, deri, som han nu enten ganske har tabt eller ståer dog øiensynlig fare for at miste; har jeg ret heri, da burde mennesket overalt, hvor han har et sådant poetisk liv bag sig, tage inderlig deel i det spørgsmål, om hans store syner og hans stærke drømme, med de funklende  øine, de glødende kinder og de veltalende læber, kan gienfødes eller ikke, det er med andre ord: om menneske-sjælen, i oplysningens og vidskabens tid, kan voxe op til en fugl phønix, der forståer og råder kongelig over alle fugle-toner, og svinger sig som den skiønneste og frieste af alle fugle, majestætisk i sky, eller den må nøies med, som bien, i sin sværmende ungdom at kysse alle blomster i enge, og for resten slide livet inde i den mørke kube, kun vise sin rigdom ved at “betale den høieste husleie” under solen, og konstig grave sin egen grav?
ja, dette burde virkelig mennesket under alle himmelegne see, og lytte opmærksom efter svaret, historien giver, men det gåer naturligviis med den almindelige syns-pligt og lytte-pligt ligesom med den almindelige værne-pligt, at loven er ærlig, men holden besværlig, og kun lysten driver værket, og det må da i norden være vor trøst, at æblet, ligeså lidt nu som fordum, falder langt fra stammen og trilles aldrig så langt, det smager jo ad roden, så at, hvor øiet fra arildstid stirrede med lyst på det store, bevægede menneske-liv, for at opdage sammenhængen og målet, der vil det endnu have både lyst og evne til at see, hvordan livet har klaret sig i tidens løb og vidunderlig bekræftet de gamles formodninger! under denne trøstelige forudsætning tog jeg mod til mig i vinter og stræbde at meddele både damer og herrer min anskuelse af græker og nordboer, deres myther og sagn, tilbagelagte og tilstundende levnetsløb, og den stadige opmærksomhed, ja, den muntre deeltagelse, de har skiænket mig, måtte da være aldeles spildt, hvis jeg ikke sluttede med den glade overbevisning, at i samme grad, som talere med nordens ånd kan komme i det klare med sig selv og skiære sig for tungebånd, i samme  grad vil deres tale også finde levende gienlyd, både fra skoven, fra havet og fra bjergene, og den i norden naturlige, poetisk-historiske anskuelse af menneske-livet opgåe som et deiligt nyårs-ny, os alle lige nær, på fjeldet og på sletten, og gienføde et lysende skiønheds-bånd om aser og vaner, ja, om alle stammerne, der mødtes på stor-thinget i ygdrasils skygge, og slog sig i tidens løb sammen til en liv-vagt for lyset og en lys-vagt for livet, for menneske-livet i hele dets vidunderlighed, med hele dets naturlige deilighed og hele dets historiske fylde!
ja, med denne glade overbeviisning agter jeg næste gang at takke dem for de uforglemmelige vinter-timer, jeg har tilbragt i deres midte, og med denne overbeviisning vil jeg også iaften stræbe at klare min anskuelse af skjaldre-konstens forhold både til poesiens dybe kilde og til vort nærværende menneske-liv, ingenlunde med den indbildning, at jeg kan giøre soleklart for dem, hvad kun er i begreb med at klare sig for mig selv, men i den sikkre forudsætning, at de deler min nordiske synsmåde og min danske følelse, hvorefter al levende og frugtbar oplysning må oprinde på samme måde som solen, så mellem midnats-mørket og morgen-røden er der, i det indvortes som i det udvortes, i åndens som i håndens verden, tusmørke, daggry og dagskiær, grålige, hvidlige og rødmende skyer, som det var synd at gåe irette med, fordi de ikke selv er hvad de kun bebude og forberede, men hvad aldrig kom tilsyne, hvis det ikke således bebudedes og forberedtes!
det er nu både let seet og snart sagt og nemt forstået, at den gamle kæmpe-skjald, som skabde viismanden kvaser af asers og vaners krigs-bytte og freds-pant, og blandede suttungs-mjøden af kvasers blod og bie-værket,  han har, meer eller mindre dunkelt, tænkt sig en vidskab og forstand på menneske-livet, der udviklede sig af historisk kundskab om storværket, om styrke-prøven og dens udfald i forrige tider, og han har tænkt sig denne vidskab iført poesiens yndige dragt, udtrykt i billed-sproget, som skjaldenes moders-mål, begavet med hele poesiens sødme og liflighed, og klaret giennem kræfternes kæmpemæssige giæring, så spørgsmålet er kun, på den ene side, om denne anskuelse kan fåe liv og skiønhed for os, og på den anden side, om der er sandhed i den, eller det blot var en tom indbildning og en sød drøm om umuligheder?
det første besvarer imidlertid for en stor deel sig selv; thi hvem der har mindste syn og sands for oldtidens poetiske verden, og mindste kiendskab til den, enten i østen, i syden eller i norden, må strax finde, det var deiligt, om man kunde giæste den, uden at lade sin forstand blive hjemme, altså komme til den med forstand på dens deilighed, så man, mere eller mindre klart, kunde skielne det virkelige fra det blotte skin, see, hvad der var det væsenlige og varige, og hvad der kun var pynt og stads, eller dog kun den rette dragt i sin tid, under en vis himmelegn og givne omstændigheder, deiligt, om man kunde blive så klarøiet og dog have omtrent samme fornøielse, med langt mere nytte deraf, end de gamle; så vi spørge egenlig kun om muligheden.
vanskeligheden har nu den nordiske mythe-smed ganske rigtig seet og følt, siden han lader den kostelige mjød være misundelige dværges værk, falde i fiendtlige jette-hænder og begraves dybt i et klippe-skiød, så odin har omtrent ligeså megen umage med at bane sig vei dertil,  som man har på “holmen” med den artesiske brønd, må dernæst forvandle sig til en lille “orm”, for at slippe ind, og forfølges endnu på hjemveien af jetten i ørne-hamm, så al hans umage var nær ved at blive spildt, og skjalden har ingenlunde overdrevet vanskelighederne, der også for vore øine grændse til umuligheder; men da dog alt mange af disse forudsagte vanskeligheder er overvundne, så oprinder naturligviis det håb, at resten også vil overvindes, spådommen gåe i opfyldelse, og poesien, trods alle vanskeligheder, gienfødes som en skjaldre-konst, der ingenlunde strider mod naturen, men kommer den til hjelp, og belønnes med et smagfuldt glædens bæger, hvori dråber af urda-vældet, som mimer-dugg, skiænke livs-kraft i løn til at virke og klares i lys!
denne lidt fattige trøst og knappe næring for det poetiske håb var, vel endnu i forrige århundrede, alt, hvad der syndes levnet af den forsvundne herlighed, men nu, nær ved midten af det nittende århundrede, har poesiens venner og skjaldre-konstens dyrkere, især i norden, langt blidere kår; thi nu er spådommen virkelig begyndt at gåe i opfyldelse og selv den ringeste begyndelse er her et håndfået pant på fuldendelsen, så, tør vi end ikke sige med franskmanden, at det er kun det første skridt, der koster, så tør vi dog godt sige med fædrene, at godt begyndt er halv fuldendt!
man må nemlig, for mig, giøre både de græske og nordiske konst-værker i poetisk stil til så ringe en deel af den rette suttungs-mjød, som man vil, så lader jeg mig dog ikke aftrætte, at de høre dertil, og hvad grækernes deel angåer, da har den jo været udbasunet som classisk giennem mange århundreder, så, passer nordens mythe på  den, vil den sagtens passe på skjaldre-konsten i det hele.
den græske viismand med sin stakkede alder er jo nu vel bekiendt, og jetten, som bemægtigede sig alt de græske musers efterladenskab, er jo umiskiendelig romeren, og har vi ikke lært andet i “latin-skolen”, så har vi dog lært, at både var det knude-bjerg, hvori jetten begravede den gamle mjød, hårdt tilgavns at giennembore, og jette-frøkenen gunløde, eller den latinske grammatik med samt prosodien, en meget ubarmhjertig dame, der virkelig rugede som en drage over skatten. vi lærde imidlertid dog lidt mere, lærde at bore, og at indsee, der gik ingen anden vei til klippe-skiødet end den, der møisommelig måtte banes med det skarpeste naver, og kunde så endda kun befares af orme, de noksom bekiendte “bog-orme” nemlig, så, når det omsider lykkedes odin, den skielm, at løse latin-skolens fortvivlede opgave: giennem de “døde sprog” at trænge ind til oldtidens oplivende og frigiørende ånd, og at besnakke gunløde, så hun lod ham drikke tilbunds, da skedte det unægtelig ved den trælbårne latin-skoles hjelp, men det gåer den, ligesom det gåer alle dem, der ikke giør mere gavn eller giver mere frihed, end de høilig nødes til, så den fik og fåer kun skam til takke.
dog, skiøndt jeg altid har vidst, at odin var skielmsk, og måtte være det, for at narre sådan en gammel ræv, som suttungs broder, og bøie en jette-frøkens hjerte, der var så hårdt som klippen, hun beboede, så havde jeg dog aldrig tænkt, han var så skielmsk, at han også vilde narre sine gode venner, som han iaften har narret mig til at springe hans mythiske reise over, som jeg nu seer, er af yderste vigtighed. såmeget sandt var der altså dog i den gamle  latiner-bog, der vilde giøre “ulysses og odin” til een person, at odin ligesom odysseus giækkes selv med sine bedste venner, dels af gammel vane og dels for at føle dem på tænderne, og der er da ikke andet for, end at begynde forfra igien og sige: de husker nok, nei, det er sandt, jeg har nok glemt at fortælle dem, at da odin drog ud på sit æventyr efter den forborgne suttungs-mjød, da kom han først til ni trælle, som gik og slog hø, og spurgde dem, om han ikke skulde slibe deres leer? de sagde jo, og på hans lille slibe-steen, som han trak op af lommen, kom der snart så deiligt bid i dem, at alle trællene vilde kiøbe odins slibesteen, men han fandt det ikke rådeligt at handle med de karle, men smed den midt ind imellem dem og gjorde den til gribs-gods, hvorpå trællene kom op at slåes om den, og helmede ikke, før de med deres leer, så skarpe som rage-knive, havde snittet hovedet af hverandre. samme aften søgde odin natteleie hos suttungs broder, jetten bøge, hvis trælle netop de ni var, og da jetten klagede sig over tabet af dem og slet ikke vidste, hvordan han skulde fåe sit arbeide gjort, så tilbød odin sig, under navn af boldværk, at giøre fyldest for alle ni, når bøge så vilde hjelpe ham til en slurk af suttungs-mjøden. bøge tilstod nu vel, at den rådte han ikke for, men lovede dog at giøre sit bedste, og da odin havde giort sit i mark og enge, fulgde bøge ham også til sin broder og gik i bøn for ham, men der hjalp intet broderskab, og suttung bandte på, han fik ikke en dråbe. nu måtte da odin see til, på sin engelsk, at “hjelpe sig selv”, og gik derfor hen til knude-bjerget, trak et naver frem, han havde, og bad bøge bore hul med det, som han da også gjorde, men dog immer på kneb, så først løi han og sagde, der var hul  heelt igiennem, men da odin blæste i hullet og fik fnugget i øinene, måtte jetten bedre til, og da så endelig odin fandt, han kunde blæse igiennem hullet, og han smuttede derind i orme-skikkelse, så stak endda den troløse jette efter ham med naveret, men ramde ham lykkeligviis dog ikke. odin slap nu vel også lykkelig ud med suttungs-mjøden i sig, men forfulgdes så tæt af suttung jette i ørne-hamm, at han, for at undflye, måtte på en måde, der dog ikke hjalp jetten, men os alle, give mjøden fra sig.
når man nu blot veed, at det især var normannerne, som i vesten og syden oplivede latineriet i middelalderen, og skærpede eftertanken, uden at de romanske folk derved kom videre i vidskab end til at skiære næse og øren af hinanden, og at det først var i de sidste tre århundreder, at nordboerne selv med flid stræbde at arbeide sig giennem de døde sprog ind i den classiske oldtid; da må man nødvendig finde både slibe-stenen og naveret på rette sted, og finde det ganske morsomt at see odin krybe ind som en bog-orm og komme ud som en kæmpe-fugl, men hoved-sagen er, at vi i norden virkelig har begyndt at dyrke og drive en skjaldre-konst, der ikke svarer ilde til den gamle beskrivelse, da vi ikke meer vil blænde med skin eller lege med skygger, men afbilde menneske-livet, styrke og opmuntre det til at udvikle sig så fuldstændig, så gavnlig og glædelig, så kiønt og klart som muligt. nys har således erfaring lært os, at vi både kan glæde os ved at betragte græske og nordiske myther i deres levende, af oldtidens høiere menneske-liv udsprungne skikkelse, og kan derved see mangt et lysglimt også over vort eget menneske-liv, og hvorfor skulde vi da ikke have mod til at troe vore egne øine og øren bedre end latin-skolens “traditioner og legender”,  som er hverken frygteligere eller efterretteligere end munkenes i middel-alderen! hvorfor skulde vi ikke vente lykke til at overvinde den sidste vanskelighed med alle de øvrige, især da det kun er hjemførelsen af den alt erhvervede suttungs-mjød, som “jetten i ørne-ham” eller roms uånd vel ingenlunde vil lade os beholde i fred, men kan dog ikke forhindre os fra, om end lidt hovedkulds, ligesom odin, at meddele dem, som har lyst dertil og smag derfor! ja, hvi skulde vi ikke håbe, til vore børn at tilbagevinde hvad fædrene tabde: det poetiske paradis, hvor man hverken lever for at æde og drikke, eller for at læse og skrive, slæbe og slide, men giør alt for at leve og leve godt, og hvor oplysningen ingenlunde fordunkler og fortærer, men forskiønner og forklarer livet, og lærer os på een gang at skatte dets værd, at føle dets lyst og at bruge dets kræfter!
ønske vi nu endelig at samle menneske-åndens og menneske-hjertets historie, med alle deres syner, minder og forhåbninger, i eet stort og giennemsigtigt billede, da har oldtiden også efterladt os et sådant i phønix-mythen, der vel er af østerlandsk oprindelse, men udbreder dog, som konge-fuglen, sine farverige vinger både over grækenland og norden og er begge steder på sin høie flugt både øinet og afbildet.
om denne konge for alle sang-fuglene, denne fjedrede apollon, hedder det nemlig fra arildstid, at når han, efter et tusindårigt paradis-liv med solstråle-sang, bliver gammel og tung, da bygger han sig selv en rede af alle jordens søde og vellugtende urter og barke, og hensmelter med den i solstråle-glands, men at han atter gienfødes af sin aske, vel først som en lille glimmer-orm, men dog af phønix-art, til at næres af morgen-duggen og blive  sin fader op ad dage, med hvis aske han da, fulgt af alle skovens fugle, reiser hjem til sit fæderneland!
i denne mageløse mythe see vi nemlig med rette hele det høiere menneske-liv speile sig, så phønix den første er spådoms-ånden, der med høisang svæver over oldtiden; rede-bygningen og det duftende bål med virak-skyer afbilder træffende middel-alderen med freyas guld-tårer og balders-bålet, hjerte-tiden med de brændende længsler og de søde toner, hvori ånden syndes opløst og hensmeltet, så dens historie, ligesom asken af phønix-bålet, var dens eneste levning; thi passer dette så vidunderlig, som det åbenbar giør, ja, har vi alt længe seet glimmer-ormen krybe om i asken og hørt ham kalde sig phønix-fuglens søn og arving: seet bog-ormen gnave på ånds-historien i de “classiske værker” på dødens sprog, og hørt den adle sig selv med navn af ånd; hvorfor skulde vi da ikke see den dag imøde, da ormen vinder fugle-skikkelse med guldblommede vinger og liflig høisang! hvad under, at det mislykkedes, sålænge bog-ormen vel priste oldtidens konge, som sin herlige fader, men foragtede og forhånede dog middelalderens dronning, som om hun ikke var hans elskelige moder, priste vel “ånden” og greb begiærlig efter al dens kraft og glands, men foragtede og mishandlede “hjertet”, som dog er den eneste moder til al levende skiønhed og til alt menneskeligt, og må ikke nok bladet vende sig, hvor bog-ormen lærer at elske sin moder ligeså høit, som han ærer sin fader, og seer i menneske-livets væsen ligesåvel et “åndeligt hjerte” som en “hjertelig ånd”, fåer voxende forstand på begge og fåer nødvendig, såvidt forstanden rækker, det tilsvarende liv i sin magt! såvidt siger jeg, og anfører mig selv som  et bilag; thi at jeg er en bog-orm fra barns-been, som er blevet grå over de døde sprog og blevet gammel ved pennen, det er jo vist nok, og om det nu er aldrig så lidt, hvad syn jeg har for åndens glands og bane, og hvad magt jeg har over menneske-ordet, moders-målet og arilds-folkenes myther, til åndelig og levende brug, så, når det kun virkelig er “noget”, kan det dog aldrig være så lidt, at det jo er et levende beviis på, at hvor poetiske folk blive bog-orme, der kan bog-orme også blive poeter; hvor phønix-fuglen virkelig har brændt sig selv, der skal den også gienfødes af sin aske, fåe vinger påny til at befare sin gamle bane og fåe stemme påny til at synge sin gamle vise! og må jeg da ikke nok både tænke og sige, at hvor balders-bålet var den lysende bavn i kæmpe-tiden og hvor freyas guld-tårer perlede i kæmpe-visen, der har phønix-fuglen åbenbar brændt sig selv, og der vil han engang sees gienfødt, fuldvoxen og forklaret, at opsvinge sig over skoven, udsvinge sig over havet og fare sjungende hjem med sin faders aske!
damerne har formodenlig læst “urania”, og vel er det meer end jeg kan rose mig af, for dels er jeg lidt magelig, dels begynder jeg at blive gammel, så jeg har ondt ved at holde skridt med tiden, og endelig tager man i vore dage så forfærdelig lange skridt, eller, måske rettere, springer man så forskrækkelig høit i luften, at jeg tør snart slet ikke begynde på at læse de nye bøger, men holder mig helst til de gamle, der bliver ved jorden; men dog gjorde jeg mig, forleden aften, så dristig at kikke i urania, og tænkde, det er jo dog en slags almanak til det ny år, så man kan dog aldrig vide, om ikke “astronomierne” har fundet den stjerne, der blev borte for dem, og, sålidt som jeg har moret mig ved hvad jeg hidtil fandt i de astronomier, jeg læste, såmeget føler jeg dog en vis længsel efter hvad jeg savnede i dem, som var en menneskelig betragtning ikke blot af dyre-kredsen og mælke-veien, men af soel og måne og alle stjerner, som jeg, på gammeldags, virkelig troer, er til for menneskets skyld. det kan jo være høit og tillige beskedenligt, uegennyttigt nok, at betragte jorden som et støvgran i det uendelige rum, og mennesket som en madik i det støvgran, så man må have en kikkert, der forstørrer mange tusinde gange, blot for at øine det underlige dyr, og kan da, naturligviis, slet ikke skille det rigtige menneske fra en abe kat, der sætter sig på bagbenene og kikker stjerner; det kan altsammen være høit og kanskee himmelsk, guddommeligt nok; men see, menneskeligt er det dog ingenlunde, og jeg kan slet ikke begribe, hvor jeg skulde fåe den brændende kiærlighed fra, enten til “manden i månen”, eller til det kopernikanske system, det uendelige rum og den uendelige regning, at jeg, for deres skyld, opoffrede mig selv, damerne og hele menneske-slægten, for ikke, som de unge, philosopher, at tage “vorherre” med i det alt for blandede selskab; hvor jeg skulde fåe den brændende, alt opoffrende kiærlighed fra, når jeg dog slet ingen kiærlighed havde, enten til damerne, til menneske-slægten med dens levende begreb, eller til min egen delagtighed i det, for mine øine, guddommelige menneske-liv; så mig synes, engelskmanden har unægtelig ret i, at, hvorvidt end kiærligheden kan og skal strække sig, så må den dog immer begynde “hjemmefra”; og, på den anden side, begriber jeg ligesålidt, hvor folk fåer al den store forstand fra, ikke blot på soel og måne og stjerner, men på hvad man, for at det ikke skal være løgn, både på latin og dansk kalder det “hele universum”, når de dog slet ingen forstand har på den lille deel af det hele, som de selv, deres folk og fæderneland og menneske-slægten er; thi dette må nu være så småt, som man vil, så finder jeg det dog soleklart, at det små, der ei engang kan begribe sig selv, er frit nok for at begribe det umådelig store, som det drukner og taber sig i!
dog, for at min smule “relative” forstand ikke skal drukne i den “absolute” misforstand, vil jeg bryde kort af, og fortælle damerne, at mine øine faldt på et sted i urania, hvor der ståer, at “førstkommende maidag”, når vi vil lukke  vore øine op, og hvem vil ikke det, når bøgen springer ud, da skal vi om aftenen, i vesterlide, see et meget fornøieligt syn på himlen, af mars som en rubin, og venus som en saphir, og tvillingerne, kastor og pollux, som to brillanter, så det hele skal ligne et dronning-smykke, og uagtet nu “mars og venus” er sålidt af mine guder, at jeg ikke engang har villet fortælle noget om dem, så har jeg dog ligefuldt en gammel kiærlighed til “aften-stjernen”, hvad navn man så end giver den, og en ligedan til det græske sagn om tvillingerne, eller de berømte dioskurer, der så smukt deelde medgang og modgang, ja, liv og død, med hinanden, at jeg skal vist ikke glemme, midt i mai, når sælland fåer sit gamle, men aldrig forældede dronning-smykke, da også at kikke efter de klare stjerner, men ligner de virkelig, også i mine øine, et dronning-smykke, da tænker jeg, naturligviis, nærmest på freyas smykke, det berømte brysing, som, efter en dunkel mythe, engang var hende frastjålet af loke, men blev viist igien af heimdal, og således skal det smukke veirlys blive mig et godt varsel for hvad jeg venter at see i virkeligheden, eller et stjerne-billede af det skiønheds-bånd, som jeg håber, skal omslynge, først os på sletten, så alle nordens stammer, og grækerne med os, i et mythisk forbund til værn om menneske-livet i hele dets vidunderlige fylde, og til stille men dog store fremskridt i en oplysning, der ikke giør livet øde, men blomstrende, ikke forfølger det dybe med gloende pile, fordi det er dunkelt, men omfavner med sine stråle-arme alt det dunkle, som er dybt, så det efterhånden forklarer sig selv. kun dette er nemlig det favntag af kamp-guden og kiærligheds-disen, som jeg kalder det rette, og som, for mine øine, speiler sig fra arilds-tid i den  dunkle men dybe nordiske mythe om den bortfløine othar, der omsider påny synker i freyas favn, afkysser med gylden-mund hendes guld-tårer, og kæmper heltelig med bærsærken angantyr om val-malmen som dannefæ!
ja, dette nordiske håb, med dansk guld-nakke, har jeg hidtil levet med, og aldrig misundt dem deres lykke, for hvem det var latterligt eller dog alt for småt, med det begyndte jeg min tale om græske og nordiske myther og oldsagn, og med det vil jeg slutte den, taknemmelig, både for de mange ædelstene, jeg, ved i min ensomhed at stirre tilbage, opdagede, og for de mange soelglimt, der mødte mig her i en smilende kreds, og samle sig sikkert til at giennemstråle fremtiden!
at jeg imidlertid, heroppe, hvor tit jeg end nævnede og stræbde at udbrede mit nordiske håb, dog aldrig endnu knyttede det til sit gamle, velbekiendte, folkelige navn, som håbet om “holger danskes” hjemkomst, det kan jeg slet ikke begribe, men da det dog, til lykke, slog mig imorges, vil jeg gribe det sidste øieblik og giøre det iaften!
at nu holger danske, som selv i borge-stuen var nær ved at glemmes, dog igien, udentvivl, er alle damerne bekiendt, det takker jeg med glæde dane-skjalden, ingemann, for, og jeg giør det med dobbelt glæde, fordi jeg veed, at selv børn og bønder finder smag i ingemanns “holger danske”, lytter gierne, hvor der synges, og nynner selv efter, både:
“vær hilset, mit gamle fædreland!”
“ved leire græsse nu får på vold.”
“kong gøtrik sad ene på leire-borg.”
“i alle de riger og lande”,
og sagtens flere af holger-viserne, der, som faldet ned fra skyerne, igien opliver mindet om folke-helten og melder hans hjemkomst.
at imidlertid ingemann, her som allevegne, følde sig indtaget af det æventyrlige, der, på een gang svarer både til det mythiske og det historiske i norden, derfor takker jeg vor fælles søde moder, den dybe og kiærlige danske natur, og dette er mig både et langt klarere og kiærere varsel for dannemarks og nordens fremtid, end hvad der kan findes imellem stjernerne eller læses i dem; thi det beviser, at hjertet er blevet ånden tro, så, hvad enten grækenland endnu har en penelope, der venter på odysseus, eller ikke, så har norden ligefuldt en jomfru “gloriant”, en islandsk konge-datter, som har biet på holger danske, og synger, efter kæmpevisen, ind i det skumle fængsel:
est du levende, olger danske!
jeg siger dig på min sand,
her er en trold, begiærer mig,
og det er sorten burmand!
høre i, goden olger danske!
i hjelpe mig af den nød!
førend jeg tager den lede trold,
langt hellere var jeg død!
dæmpet, men dog livlig og lydelig, kommer alt svaret fra det dybe tårn-giemme:
vel eder, jomfru gloriant!
at i vilde til mig gange!
i give mig spise og drikke sågod,
jeg bryder med burmand stange!
kunde i flye mig min hest igien,
dertilmed brynje og sværd,
jeg gjorde det for eders skyld,
jeg red med hannem en færd!
så jeg venter snart at høre fra alle kanter:
de strede så længe, de strede så hardt,
de var både trætte og møde;
slagen blev han dog, burmand kamp,
han faldt til jord og døde!
   olger danske, han vandt seir over burmand!
at jeg nu venter en holger danskes hjemkomst ikke blot i poetisk, men også i prosaisk forstand, reen folkehistorisk, det veed jeg nok, man kalder grovt, men med mig kan det ei anderledes være; thi mine spådomme er selv på en måde håndfaste, jeg har aldrig givet mig af med enten at læse i stjernerne eller at randsage dyrenes indvolde, men troer kun, som “ringens ånd” siger til aladdin, at “fremtid speiler sig i oldtid”, og at man efter “frøet, såningen og jorden, kan give nys om blomstens art”. denne ringens, odins-ringens ånd har nemlig givet mig øre for alt, hvad der “rimer sig” både i mythe, æventyr og historie, så jeg kan oversætte fra det ene i det andet, og seer derfor nu den tid ganske nær, da historien, på een gang, vil forklare både den mythiske heimdal og den æventyrlige holger danske, der smelter sammen, såsnart man ånder lidt varmt på dem, og størkner så historisk til hvad man nu helst kalder et “skandinavisk samfund”, men jeg et “nordisk gylden-år”.
ved første øiekast kan det jo vel synes, som kun heimdal, med sit guld-horn, sin guld-top, sine guld-tænder og sit skærpede “mande-hoved”, ståer for hele norden, mens  holger, efter æventyret, ligesom odysseus, ligger i dvale på en forborgen øe, hos ælve-dronningen, for engang, forynget, at komme tilbage og frelse, ikke hele norden, men kun danmark af nød og vånde, men det er kun et skin, som strax forsvinder, når man besinder sig på, at holger danskes krønike er ingenlunde dansk arbeide, men er opdigtet i fremmede lande, hvor både normannisk og alt nordisk blev kaldt dansk, så danmark har slet ikke meer ret til holger end de andre nordiske riger, ja, oprindelig, mindre end norge, da det åbenbar er “normannen”, der har omklædt oldtidens mythiske grændse-vogter i middel-alderens æventyrlige ridder-dragt. har derfor danmark, også i denne henseende, et lille fortrin, da ligger det dog kun deri, at vi nok var de sidste, der kom holger ihu, og de første, der kiendtes ved ham i hans ny skikkelse, men selv det bliver kun et virkeligt fortrin, når han kommer først og bedst i virksomhed hos os, og det vil sige, hvis vi bliver de første, hos hvem den nordiske betragtning og benyttelse af menneske-livet påny træder i kraft, hvad jeg vel inderlig ønsker og derfor dristig har troet, men, skiøndt jeg håber det endnu, må jeg dog vide, at min naturlige partiskhed for danmark kan deri let have spillet mig et lille puds, og, om nu så var, skulde jeg endda være velfornøiet, når vi i norden kun ret åbenbar kappedes om, hvem der kunde give holger det bedste og kraftigste håndtryk, og hvor heimdals klang-horn kunde lyde renest og klarest og videst omkring over land og hav. når jeg imidlertid betragter levningerne af det gamle dannevirke, hvis første navn var “holger-diget”, da skiønner jeg ikke rettere, end at der virkelig rører sig noget i dagningen, som ligner holger på et hår, og kaster  handsken til barbarossas gienfærd med den samme mine, som fordum til “diderik af bern”, så omkvædet bliver påny “nu stander striden norden under jylland”, og ingen kan fortænke mig i, at jeg her, midt imellem dannekvindens sønner og døttre, som gløde for danskhedens kæmpe, finder hans nærværelse bekræftet.
dette minder mig om takken, jeg har lovet og skylder den kreds, jeg iaften, indtil videre, siger farvel, og skylder især de unge damer, blandt meget andet, fordi en af dem venskabelig har betroet mig, at hun, med flere, ønskede, jeg vilde lade trykke hvad jeg har talt heroppe, men at de “unge herrer”, som egenlig skulde bede mig om det, var så kiedelige, at der selv for de “unge damer” var intet udkomme med dem.
dette skal nu først de unge damer have mange tak for; thi det glæder mig ret at have fået så god en anledning, om ikke til at lade taler trykke, thi derom skal jeg siden sige dem min mening, så dog til at udtale min stigende beundring af de unge damer, som ikke blot fattede mod til at høre mig, men holdt ærlig ud, og tog så levende deel i min uordenlige tale om græske og nordiske myther og oldsagn, og om allehånde, både levende og dødt, både forbigangent, nærværende og tilkommende, at de nødig vil glemme, gierne vil mindes den!
ja, dels ved min egen og dels ved andres skyld, men i det hele ved “den hårde skæbne, mod hvilken man omsonst sig stræber at bevæbne”, men som jeg dog mærker, man ei omsonst stræber at bære som en mand, og håber at overleve, derved kom jeg til at ståe i et ligeså skævt som ufordelagtigt lys, vel især for “herrerne” både gamle og unge, men derved dog middelbar også for “damerne”, især de  unge, der fra barnsbeen hørde mig beskrive, som en “bussemand”, der vilde tage dem allesammen, om han kunde, og putte dem i et “kloster”, hvor de knap nok fik lov til at vexle blik med soel og måne, end sige med glæden og de unge herrer, så det har sikkert kostet overvindelse, før jeg kom til at ståe i en sådan rødmusset og smilende kreds, og at ståe for mit fædernelands ungdom, som en vel lidt sær, gammelagtig og gammeldags, men dog munter og venlig dannemand og skjald, som vil ingen pånøde enten sin tro eller sin tankegang, sine syner og drømme eller sine danske minder og nordiske forhåbninger, men har dog fået mod til at være det altsammen bekiendt, fået magt til at tale frit, livligt og muntert derom, og vil inderlig gierne dele med alle, hvad der giør ham selv glad og lykkelig, og føler sig gladest og lykkeligst i en livfuld, ungdommelig kreds, der gløder og sværmer for det store og skiønne, først og sidst i dåd og kiærlighed!
udentvivl har det kostet herrerne mest overvindelse at være og blive mine tilhørere, og de skulde da, efter sædvanlig regning, have den meste tak, men jeg kan heller ikke i dette stykke følge den sædvanlige regning; thi, efter min regning, skylder enhver taler dem den meste tak, som høre ham helst, og som, med lysten til at høre, har måttet overvinde adskillige hindringer, og deriblandt dem, vi selv, vel ikke af ondskab, men af dødbideri, lægger vore tilhørere og især damerne iveien, så det er i alle måder damerne, og især de unge, der her skal takkes både mest og bedst, både først og sidst.
vistnok er det ellers især de ældre damer, jeg i livet skylder den meste tak, og jeg gientager det gierne, at havde de ikke været, da stod jeg vist ikke her, og stod her endnu  mindre så rørig, så munter og så velforligt med øieblikket, som de har seet og hørt mig; thi ikke blot er jeg en “moders søn” og erkiender moder-hjertet, som en frigga, for skjalde-livets naturlige kilde, skiøndt fæderne-ånden naturligviis er dets kraft; men mit lille hjem var, giennem en menneske-alder, min deel af verden, og en lille venlig kreds, så idyllisk, som den kan times i vore dage i udkanten af en hovedstad, og så idyllisk, som ingen kreds kan være uden skiøn og ægte kvindelighed, den var mit skjalde-livs daglige brød, og endelig var de få solskins-øieblikke under åben himmel, hvortil skjalde-livet, selv det allertarveligste, ligesom blomsten, nødvendig trænger, lutter milde øiekast fra ældre damer og fra dame-skjalden. men, med alt dette, var jeg dog en hykler, om jeg sagde: det er især de ældre damer, jeg iaften takker; thi det er virkelig især de yngre, og skiøndt dertil gierne kan være en hemmelig grund, som vore ældre veninder altid vil pådutte os, når vi viser de yngre særdeles opmærksomhed, så er her dog unægtelig så gode og iøinefaldende grunde, at jeg giør det med en dristighed, som ikke selv mine ældste og kiæreste veninder vil være bekiendt at laste.
vel er jeg nemlig alt for kortsynet til at vide, hvor smukke mine fleste tilhørerinder har været, men at de fleste har været unge, det har jeg dog kunnet see, om ikke på andet, så på de “unge herrer”, som fulgde dem, dels ved armen og dels med øinene, og dernæst er det jo netop de unge damer, der snarest lade sig kyse, især med lærde sager og gamle herrer, så dem skylder jeg åbenbar, ved denne leilighed, både den meste og varmeste tak!
vil imidlertid mine ældre veninder hårdnakket påståe,  at nogen deel har dog sikkert både ungdom og skiønhed i min varme tak til de unge damer, da vil jeg ikke hårdnakket benægte det, men heller bekiende, at, efter min erfaring, har damer og digtere også det tilfælles, at de bliver aldrig så gamle, de jo ønsker at behage ungdommen, jo smukkere, des mere; men jeg påståer også, det er igrunden ingen feil, skiøndt derved let kan indløbe mange feil, det er en nødvendig følge af damers og digteres kiærlighed til det levende, sands for det skiønne og takt for det glade, så det bliver kun en feil, når måden og midlerne er slette, hvad da sædvanlig straffer sig selv. ligesom det derfor, naturligviis, er en høitid for en gammelagtig skjald, når de smukke, unge damer gierne vil høre ham, således tør jeg sige, det er ikke blot smigrende for ham, men er til fælles bedste, både for de unge og de gamle herrer, ja, for det hele; thi de unge damer, som har lyst til at høre gamle skjalde og bevare minderne fra gamle dage, de vil i det hele bevare deres barndoms og ungdoms bedste indtryk: barndommens paradis og ungdommens kiærlighed, ja, bevare hjertet, som er livets kilde!
men nu ønsket af flere “unge damer”, og, jeg må selv lægge til, af flere “unge herrer”, at jeg vilde lade mine taler trykke, hvad siger jeg til det?
jeg siger, naturligviis, først og sidst, at ønsket er mig inderlig kiært, som det ønske hos ungdommen at mindes hvad de gamle har forudsagt om menneske-livet, og at prøve dets værd, mens dagene rinde; thi en sådan prøve er det min lyst at underkastes og mit lyse håb at kunne beståe, en sådan examen, hvorved de unge spørger, de gamle svarer og livet dømmer, den ønsker  jeg inderlig, måtte, heller idag end imorgen, afløse alle vore bagvendte, chinesiske examiner, hvorved de gamle piner de unge med spørgsmål, som de umulig kan besvare af deres egen livs-erfaring, og besvare kun som eftersnakkere af andres. om derimod trykningen af mine aften-taler vil være det rette middel til at befæste mindet og befordre prøven, eller om det ikke var bedst at lade glemmes hvad ei hos ungdommen indprænter sig selv uforglemmeligt, det er et spørgsmål, jeg ei iaften tør besvare, men må sige, hvad sandt er, at, for øieblikket, synes det sidste mig rimeligst.
de har således vist alle mærket, at skiøndt jeg er blevet grå ved pennen, og har virkelig både det ønske og det håb, at endeel af hvad jeg har skrevet, herefter skal finde både flere og velvilligere læsere og læserinder end hidindtil, har det ønske og det håb, at efterslægten ei vil sige, at mit flittige bogmageri var “til skade for pen og blæk og for de rene blade”, så deler jeg dog slet ikke den sædvanlige tankegang, at pennen, som en pave, skulde være åndens statholder på jorden, men kalder tvertimod den indbildning et ligeså sørgeligt, som urimeligt papisteri, der trænger høit til en grundig reformation, så pennen bliver igien, hvad den er skabt og skåret til: en “tjenestekvindes tjener”, ja, en ydmyg tjener af menneske-munden, der vel selv er en tjenerinde, men kun åndens og hjertets tjenerinde, og er i sandse-verdenen regierende dronning både over levende og døde. ja, stile-magerne og alle de bog-lærde, der selv ønske at være “bøger i skind-bind”, må kalde det dumhed, sværmeri, mysticisme, fanatisme, barbari, bespottelse eller hvad  andre smukke navne de bruge, når de bansætte hvad de ikke kan lide, men heller ikke kan magte, så siger jeg dog, det er soleklart, at “tale-gaven” hører til det guddommelige i menneske-naturen, mens derimod “skrive-konsten” i alle mulige betydninger, kun er et hånd-værk, der ligeså lidt kan virke levende på noget menneske, som vi med vore hænder kan dreie tanker og bøie hjerter, så det er ene og alene det mundtlige ord, som kan bevise, at der er “liv og kraft” i åndens og hjertets usynlige verden! kun det mundtlige “fuglevingede” ord og ingenlunde “bogstav-skriften” ligner kæmpe-buen, som ingen uden odysseus selv kunde spænde, og ligner apollos sølver-bue, der aldrig fattes “klangfulde” pile, så hvis der igien skal blive et, for ånd og hjerte, kraftigt og virksomt, muntert og glædeligt liv på jorden, da er det ingenlunde nok, at det balsamerede mimers-hoved mumler og lærer “rune-konster” fra sig, men da må odin igien tale åbenlydt med saga, brage høirøstet prise ænheriernes bedrifter og heimdals klang-horn lyde tordenmælet over hele det grønne gudhjem.
vi veed det jo også alle, når vi besinde os på det, at netop dette levende, mundtlige ord på moders-målet var, for trehundrede år siden, ikke blot det store tvistens æble mellem vore fædre og papisterne, men var den “lille tue”, der væltede det store læs af pave-buller og legender, og er nu, poetisk talt, “den tredags gamle thors-søn”, som, ved at frigiøre sin fader eller fæderne-ånden, ei blot skal tjene “sine sporer”, men hesten “guld-manke”, der kappes med sleipner! dyb var følelsen, vore fædre havde af det levende, mundtlige ords her lighed og uundværlighed for menneske-livet, og triumpherende indførde de det i kirken, men da de oprettede latin-skoler til at danne deres ord-førere på moders-målet, da vidste de åbenbar ikke, hvad de gjorde; thi aldrig vilde de vitterlig undergravet deres eget værk, så når vi uddrive latinen af skolen, ligesom de uddrev den af kirken, og indsætte det mundtlige ord på modersmålet i alle dets naturlige rettigheder, da, men også først da, handle vi i reformationens og fædrenes ånd!
vist nok duer, for øieblikket, ingen af os synderlig til at føre dette levende ord om åndens og hjertets verden, da kilden, hvorfra det fordum strømmede så rigelig: urda-kilden, er nær ved at være udtørret, og da vi, desuden, fra barnsbeen er afrettede til at øse vor tale om det høie og dybe af en ganske anden kilde: af “styx med de kulsorte vande”, eller af blækhornet; men sålænge der fødes skjalde, er urda-kilden dog ikke reent udtørret, og skjald er det umuligt at være, uden inderlig at elske det levende, mundtlige ord på modersmålet, uden at føle dets uundværlighed til al levende meddelelse og uden, såvidt kræfterne strække, at virke både med det og for det. desårsag har jeg i vinter ret med flid prøvet på at skrive for munden, og er det blot nogenlunde lykkedes, så talen derved blev lidt sikkrere, uden at miste livet eller friheden, da har jeg ingenlunde talt for pennen, men “som en mand taler med sin næste”, hvad, naturligviis, tager sig ud på papiret, omtrent, som hvad der er skrevet for læsere, og især for recensenter, tager sig ud i munden, og, om jeg nu har mod til at give en sådan værgeløs opskrift til pris for en verden fuld af recensenter,  det veed jeg virkelig ikke, så det må jeg alvorlig betænke mig på.
men – hvad siger jeg! røbede jeg nu ikke selv den hemmelighed, at det igrunden kun er frygt for recensenterne, der afholder mig, hvis jeg ikke føier de unge damer, og lader mine foredrag trykke?
jo, ganske rigtig, men det nyttede jo heller slet ikke, om jeg vilde dølge det for damerne, da de sikkert strax har fundet det umuligt, at en bogorm af natur og en bogmager af handværk skulde krympe sig ved at lade noget trykke, blot fordi han tvivlede om nytten deraf for hans læsere og læserinder, og når jeg betænker mig ret, da er det jo netop det, vi har hørt, vi kan have godt af at læse, da det ægte forhold mellem mund og pen er, som det imellem de græske tvillinger, kastor og pollux.
det er aldrig før faldet mig ind, men jo meer, jeg nu tænker på det, des klarere bliver det mig, at ligesom kun den ene, pollux eller polydeukes, var en søn af zeus, født til udødelighed, men kunde dog hverandet døgn føre sin tvilling-broder, kastor, med sig til olympen, fordi han, af kiærlighed, fandt sig i at tilbringe hverandet døgn med ham i skygge-riget, således kan også forholdet mellem hånd og mund være så venligt, at de døie ondt og godt med hinanden, og da kommer bogen til at ligne en lukket mund og tungen en hurtig-skrivers pen; men vist nok beroer dette glædelige fællesskab på, at det aldrig glemmes, hvor ordet har hjemme og livet er medfødt, og hvor derimod kun findes skygger af ord og skin af liv!
for altså ikke at ståe som en kryster i damernes øine, må jeg nødvendig både love dem en lille bog, der  kan opfriske mindet om alt hvad de hørde, og må jeg holde hvad jeg lover, enten så recensenterne seer mildt eller surt, og dertil håber jeg virkelig at fatte mod, om så kun med det hemmelige håb, at de unge damer vil tage bogen under deres vinger og afvæbne i det mindste de unge recensenter!
dog, er holger danske virkelig kommet, eller kommer han dog en af dagene, da har det ingen nød; thi da slåer han jo i det første slag “sorten burmand”, altså netop den stolte pen, der ikke blot drømmer sig uafhængig, men vil beherske både munden, damerne og digterne; og kom holger ikke, da var det jo tant med al min tale, og da enten fortjende bogen, der minder om talen, ei bedre skæbne end at falde i hænderne på den ubarmhjertigste, ikke blot af de danske, men af de tydske recensenter, eller da var det dog kun fjas med alle bøger, der umulig kan træde isteden for levende mennesker!
derfor vil jeg trøstig slutte med den spådom, at ligesom det sidste historiske tilnavn, guldet fik på nordens billed-sprog, var leire-kongen rolv krages sæd, så vil det første på anden omgang blive “dannemænds høst”, og blive det des snarere, jo mere rundhåndet vi udsåe vort arvegods efter hovedrige fædre, og jo klarere vi bevise, at der er intet menneskeligt enten så høit eller så dybt, så stort eller så deiligt, at derom jo kan tales værdig, muntert og levende, ja, tales tydelig og klart for kvinder og mænd, på vort deilige moders-mål, men at der er meget, som på det ikke blot klinger lifligt, men færdes som sleipner, rammer som mjølner og skinner som brysing, uden at dog al verdens rectorer formåe at opdrive udtryk der for i det “classiske latin”, der vil brændemærke os til barbarer!
dog, allersidst: hjertelig tak for de sammenlevede timer! gid deres minde, hos dem, som hos mig, må trodse årene og tækkes hjertet!
fælles moder, ved hvis bryst
dannemænd opammes!
søde moder, ved hvis røst
dannemænd opflammes!
siden først jeg lyset såe,
dig og dine døttre små
stræbde alle dage
djærv jeg at behage!
dybt det mig i hjerte skar,
da, i ungdoms dage,
jeg det skiønned åbenbar,
du var glemt med brage,
glemt med freya og med thor,
kæmpe-færd og gammens-ord,
glemt for kruseduller:
runde tal som nuller!
franske fruer læsped høit,
du var rå, udannet,
tydske herrer svor fulddrøit:
dansk er flaut og vandet;
skole-fuxer på latin
maled ud den sætning fiin:
nordens folke-skarer
alle er barbarer!
da jeg svor en eed fulddyr,
ved dit moder-hjerte,
som os elsked før vor byrd,
ømt med fryd og smerte,
djærvt at kæmpe, aldrig træt,
for din ære, for din ret,
klarest under solen,
født til dronning-stolen!
isse din er blevet grå,
kinderne er blege,
dog i dine øine blå
ungdoms alfer lege,
og på læben rosenrød
spiller end med stemme sød,
yndig overstrålet,
dane-modersmålet!
tit for vind fra øst og vest
vendtes dine blade,
tit og på din fødsels-fest
dandsed døttre glade;
brat nu, under klaret sky,
bladet vender sig påny,
bringer dig, med glæden,
høst af vinter-sæden!
klinten med sit sommer-spir,
dronning-stol og taler,
møens klint, dan-markens sir,
til guld-kammen galer,
tårner end sig askegrå,
over moder-bølgen blå,
dronning dannekvinde!
som din oldtids minde!
dalen dyb, ved magle-vand,
sært i morgen-stunden
slynger sig fra skov til strand,
under bøge-lunden,
maler af, med kløft og krat,
hælvten dag og hælvten nat,
moder, hvad jeg kalder
hjertets middel-alder!
hvor sig klinten, prud og skiær,
under bøge-kronen,
hæver som i herrefærd,
reiser dronning-thronen,
hvor afmalede jeg fandt,
krone-dagene, som randt,
såe jeg og ved siden
fattigvæsens-tiden!
end ei noget bøge-blad
smiled mildt i skoven,
end ei nogen fugl sig glad
svang med sang fra oven;
alt var bart og barsk og koldt
som i mai af trolden voldt,
konge kaldt på klinten,
før han sprang i flinten!
som jeg nys, ved bølgen blå,
trindt i sællands skove,
hørde nattergalen slåe
medens lærker sove,
så jeg venter dog for vist,
trindt i norden, her og hist,
vår for ånd og hjerte,
bod for sorg og smerte!
denne spådom frydefuld,
mellem døttre dine,
trods al vintrens frost og kuld,
jetters sure mine,
over og omkring mig lød,
med en stemme sær og sød,
som når hjerter svare
på dit mål det klare!
ja, om jeg blev hundred år,
liflig skal jeg mindes,
klarlig, som det var igår,
at dit øre findes
hos dit yngste døttre-kuld;
øie dit for oldtids guld,
som kan deilig tindre,
har de ikke mindre!
hjerte dit i deres bryst
høit for ånden banker,
vugge skal de end med lyst
dine ungdoms-tanker,
være skal, i deres barm,
dannekvinden, hjertevarm,
medens bække rinde,
skjaldenes veninde!
